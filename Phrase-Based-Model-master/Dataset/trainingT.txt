آئے ہے بے کسیٔ عشق پہ رونا غالب

شفیقہ فرحت


اس گردش ایام نےکسی اورکو بگاڑا ہو یا نہ بگاڑا ہومگرعشق کوعرش سےفرش پروہ پٹخنی دی ہےکہ اگراس دورمیں آنسوؤں پراتنا شدید پہرہ نہ ہوتا تو یقیناً اس کی بےکسی پررونا آجاتا۔یوں دہائی دیتےتو پھربھی لوگ نظرآہی جاتےہیں۔
پھرتے ہیں دشت دشت دوانے کدھر گئے

وہ عاشقی کے ہائے زمانے کدھر گئے

ہائےہائے۔ کیسےکیسےزمانےدیکھےہیں عشق نے— جدھرنظرڈالیےبس عشق ہی عشق کا راج تھا۔ اندازہ ہوتا ہے کہ اس زمانے میں کیا عوام کیا خواص، کیا شاعر، کیا طبیب سب کا پیشہ عشق تھا۔ طول وعرض میں پھیلی ہوئی اس وسیع کائنات کسی اورچیز سےدل چسپی نہیں۔کسی کام سےمطلب نہیں۔ کسی بات کی فکرنہیں۔دل پرخوں کی ایک گلابی سےعمربھرشرابی شرابی رہتےہیں اور پراہیبیشن ایکٹ کے تحت پکڑے بھی نہیں جاتے—

درپر بن کہےگھر بنا لیتے ہیں اورنہ محبوب انھیں وہاں سے کان پکڑکرلٹکاتا ہے،نہ اسٹیٹ آفیسردعوا دائرکرتا ہے— تیغ وکفن باندھےہوئےجاتے ہیں اورخود کشی کا الزام بھی عائد نہیں ہوتا—


جوذرا سلیقہ مند عاشق ہوا— اورجس نےدامن وگریبان سے بغاوت نہ کی اور نہ ہی بوئے خوں اور آہ آتشیں سے کچھ زیادہ واسطہ رکھا تو پھراس کا کچھ اس قسم کا حلیہ ہوتا تھا۔

کہتا تھا کسو سےکچھ تکتا تھا کسو کا منہ


آج یوں اگرکوئی سرجھاڑمنہ پہاڑکھڑاجس تس کا منہ تکا کرے تولوگ بجائےکوچۂ محبوب کےچندہ کرکےسیدھےرانچی پہنچا آئیں۔آب تو یہ عالم ہوش وحواس اوربصد چین وسکون عشق کرنا پڑتا ہے۔ اورعاشق غریب کی آدھی زندگی اسی الجھن کی نذرہوجاتی ہےکہ وہ اپنےعاشق ہونےکا اعلان کیسے کرے— محبوب کےزوروستم اسےگھلاتے ہوں یا نہ گھلاتےہوں،مگریہ الجھن اسےضرورآدھا کردیتی ہے—دنیا میں ہر قسم کےکاموں میں مشورہ دینے والی کمپنیاں اور بیورو کھل چکے ہوں کاش کوئی صاحب ذوق اور ہمدرد ملک و قوم اس طرف بھی توجہ دے—

جانےخون سفید ہوگئےہیں یا بناسپتی چیزیں کھاتےکھاتےاوربناسپتی باتیں کرتےکرتےجسم میں خون رہا ہی نہیں۔ بہرحال آج کا عاشق خون کےآنسو نہیں روتا۔ بلکہ وہ سرے سےآنسو بہانےکےفن سے ہی ناواقف ہوتا ہے۔ موقع بےموقع قہقہےالبتہ لگا لیتا ہے— اورقہقہوں کواظہارعشق کا ذریعہ اب تک تسلیم نہیں کیا گیا—

وہ بطور رسید غش کھا کرگرپڑنے والی خاص ادا ہواکرتی تھی وہ آج نہ جانےکیوں روایتی سینگوں کی حیثیت اختیارکرچکی ہے—غالباً اس لیےکہ سڑکیں آج کل پکی ہونےلگی ہیں—اگرابتدائےعشق میں ہی اسے یوں سر پکڑ کررونا پڑے بلکہ بہت ممکن ہےکہ مرہم پٹی بھی کروانی پڑے— تو آگے آگےجوکچھ بھی ہوگا اسےدیکھنے کی ہمت اس میں کہاں باقی رہ جائے گی—

توعاشق آج نہ روسکتا ہےنہ غش کھا کرگرسکتا ہے۔ نہ پاؤں میں آبلے ہوتے ہیں۔ نہ آہیں بال عنقا کوجلا دینے والی— اوردامن وگریبان کو تارتار کرنا کیا معنی ایک ذراسی کھونچ کپڑوں میں لگ جائےتو قیمت کاخیال آتے ہی عاشق کےٹوٹےٹٹائےدل پرایک بال اور پڑجاتا ہے۔ اسی لیےتوآج کا شاعرکہتا ہے۔

وہ جو اب چاک گریباں بھی نہیں کرتے ہیں

دیکھنے والو کبھی ان کا جگر تو دیکھو

اب ظاہرہےجگرڈاکٹرکےسواکوئی نہیں دیکھ سکتا۔اورہرایک کامحبوب ڈاکٹرتوہوتا نہیں۔ لیجئے۔ حضرت عشق اپنا سا منہ لےکر رہ گئے—
عاشق قدیم کوکھانےکمانےکی توکوئی فکرہوتی نہیں۔عالباً وہ غم ہی کومن وسلویٰ سمجھ کرکھا لیا کرتا تھا۔ اورخون جگرکوشربت روح افزا سمجھ کرپی لیتا تھا۔ لہٰذا جب دیکھے وہ حضرت کوچۂ دلدار ہی میں پائےجاتے تھے۔

جیتے جی کوچۂ دلدار سے جایا نہ گیا

اُس کی دیوار کا سر سے میرے سایہ نہ گیا

آج کا عاشق دن بھرتوکوچۂ افسردہ دفترمیں جان گنواتا ہےشام کوجوذرا بن سنورکرکوچۂ دلدار کی نیت باندھ کےدروازےکےباہرقدم رکھااورگھرکےسب خورد و کلاں نےشک وشبہ کی نظروں سےدیکھا اورمعنی خیزاندازمیں مسکرانےلگے۔


‘‘حضور کی سواری اس وقت کہاں تشریف لےجارہی ہے۔’’

لیجئےاب کوئی فی البدیہ بہانہ گھڑیئے— جس میں یہ شاعرانہ صلاحیت اورتخیل کی بلند پروازی نہ ہوئی وہ ہکلاتےنظرآنےلگے۔

‘‘وہ —وہ—عمران کے پاس جارہا ہوں۔’’

‘‘میاں صاحب زادے عمران خود آپ کی اطلاع کے مطابق آج صبح جبل پور گیا ہے۔’’

‘‘یہ تمہاری لائیبریری پیرکوکب سےکھلنے لگی—؟’’
اوراب عاشق بیچارہ بال بگڑجانے کےڈرسےسرتک نہیں پیٹ سکتا—
جانے پرانےزمانےکےعاشقوں پر یہ روک ٹوک کیوں نہیں تھی۔ شاید اس زمانےمیں عاشق کا کوئی رشتہ دارکوئی والی وارث ہوتا ہی نہیں ہوگا۔ بس آزادی ہی آزادی تھی۔ عاشقی پرایک کا پیدائشی حق تھا۔ بلکہ کارثواب—— اور ترک عاشقی گمراہی سمجھی جاتی تھی۔

اللہ ری گری ہی بت و بت خانہ چھوڑ کر

مومن چلا ہے کعبہ کو اک پارسا کے ساتھ

لیکن آج یہ بڑی ہمت کا کام ہے۔ غیروں کے ناوک دشنام۔ اپنوں کی طرز ملامت۔ طعنے تشنے کانا پھوسی اور رسوائی سربازار— عشق سے پہلےعاشق کا خاتمہ یقینی—
عمررفتہ کےمحبوب اس قدرقتل وغارت اورفتنہوشربرپاکرنےکے باوجود بھی بیچارے برے بھلےاورخداترس بندے ہوا کرتے تھے۔ گھرہمیشہ ایسے تنگ و تاریک کوچوں میں بستےتھےکہ جس میں دھوپ کا کہیں ذکرنہیں۔ ہمیشہ دیوار کا سایہ ہی رہا کرتا تھا اورتاریکی ایسی کہ ساری زندگی دیوارکےسائےکے تلے گذاردیجئےکیا مجال جوکسی راہ گیرتک کی نظرپڑجائے—

خدا جانےآج کل وہ تنگ وتاریک کوچےکہاں جابسے۔ یہ ملبے چوڑے راستےاورجلتی ہوئی تارکول کی سڑکیں آگئیں کہ اتنابھی توسایہ نہیں ہوتا کہ عاشق دریاکےسامنےدم بھرکو سُستالے۔اورجووہ ذرا کسی درخت کےسائے میں یادیوارکی آڑمیں امیدوبیم کی حالت میں دل کی تیزہوتی ہوئی دھڑکنوں کو گنتا۔ دروازے پرنظریں گاڑےکھڑا ہوگیا۔ یااُچک اُچک کراندرکےحالات کا جائزہ لینےکی کوشش کی۔یاسڑک کےدوچارچکرلگائےتو پولس چوراُچکا سمجھ کر پیچھے لگ گئی۔اوردریاکےبجائےحضرت عاشق درکوتوالی پرنظرآنےلگے— وہ یہ تک نہیں کہہ سکتا۔


بیٹھے ہیں راہ گزر پہ ہم کوئی ہمیں اٹھائے کیوں

اوراگرپولیس کےدست رسا سےبچ بھی گئے۔ تو ہرآن دندناتی ہوئی گزرنےوالی موٹروں کی زد میں آجانا یقینی ہے—
چارچھ چکرلگانے کے بعد ذرا جاں باز قسم کےعاشق اندرداخل ہونےیا صدا دینے کا ارادہ بھی کرلیں توسیاست درباں تونہیں البتہ دل نعرۂ درباں سےضرورڈرجاتا ہے—جب دربان اشرف المخلوقات میں سےہوا کرتےتھے،عاشق کبھی تو ان کےقدم لے لیا کرتے تھےاور کبھی اس کی گالیوں کےجواب میں دعائیں دے کراسے خوش کرتے تھے—— مگران فیل تن برق رفتار۔ رعد گفتارکتوں کےقدم کوئی کس طرح لے——


اتنا یہ نازک کہ عاشق کوچۂ جاناں کےدوایک پھیروں میں ہی گھبراجاتا ہے۔مگر ذرا پرانے عاشق کی ہمت تو ملاحظہ فرمائیے۔

اس نقش پا کے سجدے نے کیا کیا کیا ذلیل

میں کوچۂ رقیب میں بھی سر کے بل گیا

کوچۂ رقیب اورپھرسرکےبل——؟ داد نہیں دی جاسکتی اس بےجگری کی—عاشقی کاہے کو ہوئی اچھی خاصی نٹ گری ہوگئی۔ ویسےعاشق کےلیے اس فن کا ماہرہونا یوں بھی ضروری ہے— آج سر کے بل کسی کوچے میں چلنے سےمحبوب تو نہیں سرکس میں نوکری ضرورمل سکتی ہے—

بڑی آسانی کی بات تو اس دور میں یہ تھی کہ شہرمیں بس ایک ہی حسین اور ایک ہی محبوب ہوا کرتا تھا۔ کیوں کہ خیال یہ تھا کہ

جو شہر میں تم سے ایک دو ہوں تو کیونکر ہو

لیجئےصاحب— انتخاب کی ساری الجھنیں ختم— آج کل تو شہر کےجس کونےمیں چاہے حسینوں کوایک پورا قہقہے لگاتا رنگ و نور کا طوفان لیےآنکھوں کو چکا چوند کرتا گزرجائےگا اورآپ ٹریفک کےاصولوں کی اس طرح خلاف ورزی کرنےکی رپورٹ بھی کسی کوتوالی میں درج نہیں کراسکیں گے—

توشہر بھرا ہےحسینوں سے— اور ہرعاشق کا اپنا ایک محبوب ہے— بلکہ بیک وقت کئی کئی محبوب ہوا کرتے ہیں۔ اظہارعشق کا مسئلہ اورٹیڑھا ہوگیا—
اس ترقی پسندی،تہذیب وتمدن اوراس ایڈیکیٹ نےتوعشق کواورڈبودیا—— اشارے کنائے،زبان بے زبانی سب ختم ہوگئے—— جب تک آپ اپنا مقصد فٹ نوٹس کے ساتھ بیان نہ کریں تب تک آپ کا کیا یا خود آپ سمجھ لیجےیا اگر خدا کو ہنگامہ ہائے شش جہت سے فرصت مل گئی تو وہ سمجھ لے گا مگر اس بیسویں صدی کا پڑھا لکھا عقل مند محبوب تو نہیں سمجھ سکتا—

آپ نےایک لمبی سی ٹھنڈی آہ بھری—اوروہ یہ سمجھ کرکہ آپ کوسانس لینےمیں تکلیف ہورہی ہےفوراً آپ کی خدمت میں پانی پیش کردےگا۔خواہ مارے جھنجھلاہٹ کے آپ اس میں ڈبکیاں ہی کیوں نہ لگانے کا تہیۂ کرلیں—

آپ نے دل کےدرد کی شکایت کی— وہ آپ کو شہر کےبہترین ڈاکٹر کے پاس لےجاکردل کا کارڈیوگرام کروادے گا— شکستگی کا اظہار کیجئے۔ سرجیکل ڈپارٹمنٹ سے رجوع کرنےکا مشورہ ملے گا—

بیماری میں اگردن کو دیکھ کرچہرے پہ رونق آجائےتواس ڈاکٹرکا تفصیلی پتہ اورشجرۂ نسب پوچھا جائے گا جس کاعلاج آپ کروا رہے ہیں—اور وہ تمام دوائیں دیکھی اورچکھی جائیں گی جواستعمال کی جارہی ہیں—

اتفاقیہ طورپرکہیں ملاقات ہو جانےپراگرآپ کی آنکھوں سےخوشی دمکنےلگی اورہونٹوں پرمسکراہٹ ناچنے لگی تواسےرسمی اخلاق پرمحمول کیا جائےگا—کچھ وضاحت کےخیال سے آپ نےقہقہہ لگایا اورآپ پرہتک عزت کا دعویٰ—

ان کی پیروی میں بلیک کافی، کولڈ کافی، مینڈک کا اچار،کچھوے کا مربہ جیسی واحیات چیزیں زہرمار کیجئے— آپ کے ذوق کا ارتقا اورنخراکی داد دی جائے گی—

ہجر میں تارے گنیے— وہ سمجھیں گےحساب کی قابلیت بڑھائی جارہی ہے۔ گھرکےآگے مجھے چکر لگائیے۔ خیال ہوگا کہ سڑکیں ناپ کرانجینئرنگ میں کسی نئےباب زلفیں پریشاں کیجئے— فلسفی کا خطاب ملے گا۔

کھانا پینا چھوڑ دیجئے— گمان گزرے گا کچھ اورنازک اوراسمارٹ بننےکی کوشش کی جارہی ہے۔

اور جو تنگ آکرسچ مچ مرجائیے— تو دعائے مغفرت کے بعد کہا جائےگا۔ خلل تھا دماغ کا—۔

افواہوں کےلطیفے

خواجہ حسن نظامی




قیصرہ کےبچےکوسنےمیں آتےہیں

خواجہ حسن نظامی

خداکی ماراس کھوجڑے پیٹی لڑائی کو۔ نئےکےآباکوخبرنہیں ہوکیاگیا ہےکسی نےکچھ کھلادیاہےیاکچھ کردیاہےیا دشمنوں کےدماغ میں کچھ خلل آگیا ہے۔لڑائی کے پیچھے ایسے ہاتھ دھو کر پڑے ہیں کہ کسی ارمان ادھر سے خیال نہیں ہٹتا۔ لاکھوں عورتیں بیوہ ہوگئیں۔بےشماربچےیتیم ہوگئے۔گھربارجڑوں سےکھد گئے۔ لیکن ننےکےابا کےسرسےلڑائی کا جن نہ اترا۔نوج ایسےمردودے بہی کس کام کے۔مجھاتےسمجھاتےسرچکرا گیا۔ مگران کےکان پرجوں تک نہ چلی۔

خدارکھےمیرےجوان جمان لالوں کوخواہ مخواہ ساری دنیاکےکوسنےمیں آتے ہیں۔ بھاڑمیں جائےیہ بادشاہی چولھےمیں جائےیہ تخت وبخت۔ مجھےدو روکھی سوکھی روٹیاں بس ہیں۔میں کل کل کی بادشاہی ایک دم کوبھی نہیں چاہتی۔ میرے بچے جئیں بیسا سوبرس۔ بس یہی میری بادشاہی ہے۔
قیصرہ دل ہی دل میں یہ باتیں کررہی تھی کہ سامنےسےولی عہد آتادکھائی دیا اور دور سےبولاامان امان بھوک امان روٹی۔

قیصرہ نےولی عہد کی چٹ چٹ بلائیں لیں۔ اورکہا چلوبیٹا۔ دسترخوان بچھا ہوا ہے ذرا تمہارے باواجان کو بلالوں سب مل کرکھانا کھانا۔

ولی عہد نےٹھنک کرکہا۔ نہیں بی ہمیں تو ابھی کھلادو۔ ابا جی خبرنہیں کب تک آئیں گے وہ تو لڑائی کے کاغذ پڑھ رہے ہیں۔

ولی عہد کی بات پوری نہ ہوئی تھی کہ قیصرہ کی چھوٹی لڑکی بسورتی ہوئی آئی اورماں کےلہنگے کو پکڑ کر کہا۔ اری بی آج روٹی دوگی۔ یا بھوکا ماروگی۔


قیصرہ یہ تماشہ دیکھ کر پہلے تو بہت ڈری۔ مگر پھر ذراجی کڑاکر کے بولی۔

اے تم کیا کررہے ہو،چلتے نہیں۔ کھانا ٹھنڈا ہورہا ہے۔ قیصر نےایک ہوں کی اور ہاتھ کے اشارے سے کہا تم چلو بچوں کو کھلاؤ میں ابھی آتا ہوں۔


قیصر نےیہ سنکر تیوری چڑھائی۔ اور زور سےدھتکارنے کی ایک ہوں کی۔

بےچاری قیصرہ کانپ گئی اورآنکھوں میں آنسوبھرےوہاں سےالٹی پھری۔ راستہ میں اس نے کہا ارے میری تو قسمت پھوٹ گئی۔ خدا کی سنواراس موئے پادری کو جس نےاس دیوانےمجذوب سےمیرا نکاح پڑھایا۔ میں کیاجانتی تھی کہ میری تقدیر ایسے پتھر پڑجائیں گے۔


اتنے میں قیصر بھی آیا اور چپ چاپ کھانا کھانے لگا۔ قیصرہ سے بات کی نہ بچوں سے کچھ دیر کی خاموشی کے بعد قیصرہ بولی۔

اے دیکھنا میں تم سےایک بات کہوں۔اگرخفا نہ ہو۔ میراتوتمہارے مزاج سےناک میں دم آگیا ہے۔بات کہتےکلیجہ لرزتا ہے۔

قیصر نے گردن موڑ کر کہا کیا بکتی ہو۔ منہ سے پھوٹ چکو۔ جو بکنا ہے بکو۔
قیصرہ سہم گئی اور کہا اسی واسطے تو میں تمہارے منہ نہیں لگتی۔ بات کہنا ظلم ہے۔ اٹھے پھاڑ کھانے کو۔

قیصر نے نرمی سے کہا۔ کہو گی بھی آخر کیا بات ہے۔

قیصرہ نے کہا میں اس موذن لڑائی کے واسطے کہتی تھی۔ میرا تو دم سناٹوں میں جاتا ہے۔دیکھو اس بھونچال کا انجام کیا ہوتا ہے۔ اوتقدیر کیا کیا چکردکھاتی ہے۔ تمہیں تولڑائی بھڑائی میں مزہ آتا ہے۔ اورمیرے بچے مفت میں کوسنے کھاتے ہیں۔


قیصر یہ تماشہ دکھا کر بولا دیکھا میرے منتروں کو۔ جب یہ آئینہ میرے پاس ہے تو میں کوسنے کاٹنے کی کیا پروا کروں۔ میرا کسی کے کوسنے سے بال بیکانہ ہوگا۔


یہ آئینہ کی افواہ دلی میں بہت مشہورہوئی تھی۔ اوراس کےاورکچھ اورحواشی بھی تھےجن کا لکھناعبث تھا۔لہٰذاصرف آئینہ کی افواہ پرمیں نےدہلی کی مستورات کے ولولہ کا رنگ چڑھادیا۔اورسمجھ لیا کہ وہ قیصرجرمن وقیصرہ نہیں دہلی کےکوئی زرکوب یا روزگارکا خاندان ہوگا۔جن کی حالت پریہ خیال تصنیف کیا گیا۔ اور سننے والوں کو اس نے مزہ دیا۔

ال گلہری
خواجہ حسن نظامی

گلہری ایک موذی جانور ہے۔ چوہےکی صورت چوہےکی سیرت۔ وہ بھی ایذادہندہ یہ یہی ستانے والی۔ چوہا بھورے رنگ کا خاکی لباس رکھتا ہے، فوجی وردی پہنتا ہے۔

گلہری کا رنگ چولھےکی سی راکھ کا ہوتا ہے۔ پیٹھ پر چارلکیریں ہیں۔ جس کو لوگ کہتےہیں کہ حضرت بی بی فاطمہ رضی اللہ عنہا کا پنجہ ہے۔ گلہری کی دم چوہےکےبرخلاف ہے، چوہےکی دم پربال نہیں ہوتےاس کی دم گپھےدار ہے۔ گلہری کا سرچپٹا ہوتا ہے، چوہےاوراس کےسرمیں تھوڑا ہی فرق ہے۔ گویا دونوں کا دماغ یکساں بنایا گیا ہے۔ چوہا بھی آدمیوں کی چیزیں خراب کرنےکی تجویزیں مغزسےاتارتا ہےاورگلہری بھی۔

چوہا منہ سےکھاتا ہےاوراگلےہاتھوں سےنوالہ اٹھا کراسےکترتا ہےمگرگلہری کی طرح ہمیشہ نہیں کبھی کبھی اورگلہری تو ہمیشہ اوکڑوں بیٹھ جاتی ہے۔ ہاتھوں میں کھانےکی چیز لیتی ہے۔ دم ہلاتی جاتی ہے۔تھرکتی ہے۔ پھدکتی ہےاورکترکترکرکھانا کھاتی ہے۔


رات بھرگھر کی مالک ہیں۔ صبح ہوئی اور یہ چل چل ۔ چلل چلل، چل چل، چل، چلل چلل، چلل چلل ،چلل چلل کہتی اپنی بولی میں خدا کی عبادت کرتی یا آدمی کو گالیاں دیتی ہوئی باہر نکل جاتی ہیں۔سارا دن ہےاوران کا پیٹ ہے۔ جنگل پہنچتی ہیں۔ پھل داردرختوں پرچڑھ جاتی ہیں اورخوب کھاتی پیتی ہیں۔ سڑکوں پردوڑتی پھرتی ہیں۔ جہاں ذراسا کھٹکا ہوااورانہوں نےدونوں ہاتھ اونچےاٹھا کرجن کےپنجےجھکےہوتےہیں اورپیروں کےبل کھڑےہوکرادھرادھرگھبراکردیکھا۔چل چل کی دم کوہلایا۔ کیونکہ ان کی دم ہرپل کےساتھ تھرکتی ہے۔ کوڑےکی طرح تڑپ کربل کھاتی ہے۔ اوربھاگ گئیں۔ گلہری کےبچےبھی چوہےکی طرح لال گوشت کی بوٹی ہوتےہیں۔ ان پربال نہیں ہوتے۔ آنکھیں بند ہوتی ہیں۔ کچھ دن بعد بال نکلتےہیں۔ آنکھیں کھلتی ہیں اوردنیا میں غریب آدمی کےدوستانےوالےاوربڑھ جاتےہیں۔

میں نےاوپرکہا آل گلہری۔ عربی ال کو میں نےانگریزی دی کی طرح اس موذن سےالگ رکھا ہے۔ ملا دیتا تو گلہری کے کاٹنے کاڈر تھا۔ بڑی شریر ہے ،بڑی فتنی ہے۔ میری بادشاہی ہوتوسب سےپہلےگلہریوں کا قتل عام کراؤں۔ اوراس کےزن بچےکولھو میں پلوادوں۔

میری خوبصورت چھت گیری میں جگہ جگہ بھمباقےلگا دیئےہیں۔ لکڑی لےکرمارتا ہوں توکیا مجال باہرنکل جائے۔ چھت گیری کےاندردوڑتی پھرتی ہے۔ میں دوڑتا دوڑتا ہانپ جاتا ہوں پسینہ سارے کپڑوں کوترکردیتا ہے۔ مگر یہ بےغیرت اوچھلتی پھرتی ہے۔ اِدھر سےاُدھر اُدھرسےادھر۔

کونسل میں سوال


کیا گورنمنٹ کےعلم میں یہ امر موجود ہےکہ ہندوستان کی نہایت وفاداررعایا کوایک موذی جانور گلہری نےبہت ستا رکھا ہے۔

گورنمنٹ کی وہ مساعی جمیلہ کونسل کویاد ہیں جوعرصہ دراز سے چوہوں کےخلاف استعمال کی جاتی ہیں۔ یعنی ان کوپکڑکرہلاک کردینےکا پورا بندوبست کردیا گیا ہے۔

لہٰذا میں نہایت ادب سےیہ مسودہ پیش کرناچاہتا ہوں کہ ال گلہری کےمسئلہ پربھی توجہ کی جائے۔ اس جانور میں بھی پسو ہوتے ہیں۔ یہ بھی بیماریوں کی چھوت کو باہر سےگھروں میں لاتی ہے۔یہ بہت خطرناک معاملہ ہے۔ گورنمنٹ میونسپل کمیٹیوں کوہدایت کرے۔ کہ آئیندہ گلہریاں ہرجگہ پکڑی جائیں اورہلاک کی جائیں۔

مفیاہن ہند سےاستفسار

کیا فرماتےہیں مفتیان دین بیچ اس مسئلہ کےکہ ایک گھریلوغیرپالتوجانورجس کوگلہری اوراس وقت ال گلہری بھی کہتےہیں۔ متبرک ومقدس کتابوں کوکاٹ ڈالتا ہےاورصریحاً کتب مقدسہ کی توہین کرتا ہے۔ آیا ایسے بدذات حیوان پرجو پرندہ ہےاپنےدوڑنےاوربھاگنےاوردیواروں چھتوں پرپھرتی سے چڑھ جانےکےسبب اوردرندہ ہےاپنےنوک داردانتوں کےناجائز استعمال کرنےمیں موذی کا اطلاق عائد ہوتا ہے۔ یا نہیں اوقتل الموذی قبل الایذا کا حکم اس پرصادق آتا ہےیا نہیں۔بینواتوجروا

اےال گلہری مجھےافسوس ہےکہ تیرانام اس مضمون کےلکھنےسےاردوادب میں شامل ہوگیا۔ میں نہ چاہتا تھا کہ تیرا ذکرایک شیریں راحت جان زبان میں آئے۔ مگرکیا کروں جیسا تو نےمجھ کو ستا کربےبس کیا ہے۔ ایسا ہی تیرا تذکرہ جبراً میرے قلم کےمنہ میں آیا۔ اورچل چل کرتا نکل گیا۔




الشذری
چودھری صاحب سے میری پہلی ملاقات تو جب ہوئی جب میں دوسری جماعت میں داخل ہوا۔ جس وقت میں درجہ اول میں آیا تو دیکھا کہ چودھری صاحب مرغا بنے ہوئے ہیں۔ اس مبارک پرند کی وضع قطع چودھری صاحب کو مجبوراً تھوڑی دیر کے لیے اختیار کرنا پڑتی تھی۔وہ میرے پاس آکر بیٹھے اور سبق یاد کرنے کے وجوہ اور اس کے خطرناک نتائج پرگفتگو رہی کہ ماسٹر صاحب کے ڈنڈے نے یہ عارضی صحبت درہم برہم کردی۔ میں تو گرفتار تھا اس لیے بچ گیا۔ اور چودھری صاحب الگ بٹھائے گئے۔یہ تو گویا پہلی ملاقات تھی۔ اس کے بعد کالج تک ساتھ رہا۔

بی۔اے میں چودھری صاحب عازمِ بیت اللہ ہوئے۔ حج کرنے میں سب سے زیادہ خطرہ اس بات کا تھا کہ حاضریاں کم ہوجائیں گی اور امتحان میں شرکت کی اجازت نہ ملے گی۔ چنانچہ یہی ہوا کہ حج سے جو واپس ہوئے تو اپنا نام کالج کے نوٹس بورڈ پر آویزاں پایا۔ ان لڑکوں کی فہرست میں جو کالج سے غیر حاضر رہنے کی پاداش میں امتحان سے روکے جانے والے تھے۔

‘‘ذرا غور تو کیجئے’’۔ چودھری صاحب بولے۔‘‘یہ ستم نہیں تو اور کیا ہے۔ اگر کرکٹ کی ٹیم مہینے بھر کے لیے باہر جائے تو سب کو حاضریاں ملیں۔ اگر لڑکے چتوڑ کا قلعہ اور دہلی کے کھنڈر دیکھنے جائیں تو شعبٔہ تاریخ کے پروفیسر صاحب اس سیر سپاٹے کو حصۂ تعلیمی سمجھ کر حاضریاں پوری کروائیں۔آخرتکمیل دینیات کے سلسلے میں اگرکوئی حرمین شریف جائے تواس کو کس بناء پر پوری حاضریاں نہ ملیں؟ جیسے اور مضامین مثلاً اقتصادیات و تواریخ ہیں ویسے دینیات بھی لازمی مضمون ہے’’۔
ان کی کوششیں رائیگاں نہ گئیں اور محکمۂ دینیات کے پروفیسروں نے چودھری صاحب کی پوری حاضریاں دلوائیں اورامتحان میں شرکت کی اجازت مل گئی۔

۱
حج سے پہلے وہ چودھری صاحب تھے اور حج کے بعد‘‘الحاج الشذری الہندی’’ بہت غور وخوض کے بعد تمام عربی قواعد کو ملحوظ رکھتے ہوئے حجاز میں پہنچ کر لفظ‘‘چودھری’’معرب ہو کر‘‘الشذری ’’ہوگیا تھا اور یہ ارتقائی نشوونما چودھری صاحب کی ذات شریف میں اس قدر حلول کر گئی تھی کہ خالص عرب کا باشندہ تو کوٹ پتلون بھی پہن سکتا ہے مگر ‘‘الشذری’’اس سے مجبورتھے۔ اورعربی جبہ وقبہ پسند کرنے لگے تھے لیکن باوجود مختصر ڈاڑھی اورعربی لبادہ اور انتہائی کوشش کے وہ کسی طرف سے عرب معلوم نہ ہوتے تھے۔ ان کی تمام کوششیں اپنے کو عرب بنانے میں بالکل اسی طرح ضائع جاتی تھیں جس طرح بعض دیسی عیسائی کوٹ پتلون پہن کرغلط اردو دیدہ و دانستہ بولتے ہیں اورغلط انگریزی مجبوراً۔ اور تہ پہ تہ سفید پاؤڈر کی لگاتے ہیں مگر حقیقت نہیں چھپتی اوربعینہٖ یہ معلوم ہوتا ہے کہ جس کمرہ میں قلعی ہوئی ہے اس میں کسی زمانہ میں ضرورباورچی خانہ تھا۔ نہ یورپین انٹر میں بیٹھنے سے کام چلتا ہے اورنہ یورپین نرخ پر چائے خریدنے سے۔ غرض یہی حالت چودھری کی تھی کہ عرب بننے کی تمام کوششیں رائیگاں جاتی تھیں۔

میں نے اورانہوں نے تعلیم ساتھ پائی تھی۔ دونوں کی عربی دانی کی قابلیت بھی برابر تھی۔ اگر وہ روانی کے ساتھ قرآن مجید پڑھ سکتے تھے تو اٹک اٹک کر میں بھی پڑھ سکتا تھا۔ رہ گیا سوال معنی کا تو یہ کبھی طے نہ ہوسکا کہ میں اس میں ان پر فوقیت رکھتا ہوں یا وہ مجھ پر۔ لیکن حج سے واپس آنے کے بعد ان کو بہت سی چیزوں کی عربی معلوم ہوگئی تھی اوراس کا میرے پاس کوئی علاج نہ تھا۔



بغداد کی گلیوں میں دو آدمی ۔۔۔۔میں اور شذری ۔۔۔۔مارےمارے پھر رہے ہیں۔ دونوں میں سے واقعہ دراصل یوں ہے کہ ایک بھی عربی نہیں جانتا۔ شہر کی چیخ و پکار کیا ہے؟ یقین مانیے کہ گویا چاروں طرف قل ہو اللہ پڑھی جارہی ہے۔ میں اور چودھری صاحب دونوں عربی نہیں جانتے۔ لیکن پھر بھی مجھ میں اور چودھری صاحب میں زمین آسمان کا فرق ہے۔



ادھر تو میرا یہ حال اور ادھر بھائی شذری کا یہ خیال کہ کچھ نہیں صرف معمولی اردو میں۔منَل،دَل،اَل کُم وغیرہ لگاؤ بس عربی ہوگئی۔اسی بنا پر چودھری صاحب بقول خودعربی دانی کا قائل ہی نہ ہوتا تھا۔اگرسڑک پردوآدمیوں میں حجت یا لڑائی ہو رہی ہو تو چودھری صاحب کا فرض ہوتا کہ لڑائی کی وجہ سے مجھے آگاہ کریں اوریہ ظاہرکریں کہ عربی سمجھتے ہیں۔ یا پھر کہیں سائن بورڈ پر نظر جائے تو ناممکن کہ اس کی تفسیر میرے سامنے نہ پیش ہو۔ مجھ کو یہ باتیں ان کی کہاں تک تکلیف نہ دیتیں جبکہ میں خوب اچھی طرح جانتا تھا کہ یہ حضرت کسی طرح بھی مجھ سے زیادہ عربی سمجھنے کے اہل نہیں۔


ایک روزکا ذکرہےکہ ہم دونوں مدینہ کے قاضی صاحب سے ملنے جارہے تھے۔ راستہ میں چودھری صاحب میرا ہاتھ پکڑ کرایک چائے کی دکان پرچڑھ گئے۔ آٹھ درجن فنجان کا آرڈر دیا گیا۔ میں نے تعجب سے چودھری صاحب کی طرف دیکھا۔ اوّل تومجھ کواس قسم کی چائے سے کوئی دلچسپی نہیں کہ پھیکی سیٹھی بغیردودھ کی چائے بیٹھے شیشے کے فنجانوں میں پی رہے ہیں۔اورپھریہاں ایک نہ دوبلکہ آٹھ درجن فنجان چائے جو کسی طرح بھی نہ پی سکتا تھا۔ میں نے چودھری صاحب سے کہا۔‘‘آخریہ کیاحماقت ہے؟’’چودھری صاحب تنک کر بولے۔‘‘دام ہم دیں گے،تم کیاجانو۔عربی سمجھتے نہیں، نہ یہاں کے نرخ کا پتہ، دیکھو آج ہم تم کو دکھاتے ہیں کہ کسی ملک میں جانا اوروہاں کی زبان سمجھنا کتنا مفید ہوتا ہے’’۔غرض چائے آئی اورخوب پی اور لنڈھائی۔ پھر بھی بچ رہی۔ آخر کہاں تک پیتے مگرچودھری صاحب نے ‘‘زرمی خورم’’کر ڈالا۔

جب چائے کا بل پیش ہوا تو چودھری صاحب سٹپٹائے۔ قریب قریب دو ڈیڑھ پیسہ فی فنجان طلب کررہا تھا اورچودھری صاحب ایک درجن فنجان کے دام ایک یا ڈیڑھ پیسہ کے حساب سے دے رہے تھے۔کہاں ایک پیسہ فی فنجان اورکہاں ایک پیسہ فی درجن۔ جب غلط سلط عربی سے معاملہ نہ سلجھا تو حضرت شذری نے دکاندار کا ہاتھ پکڑکرسڑک پرلاکھڑاکیا۔اوردکاندار کے کھمبے پرجو نرخ لکھا ہوا تھا۔ اس کی طرف دکاندار کی توجہ مبذول کرائی کہ جب کھلم کھلا نرخ لکھ رہا ہے تب آخر کیوں دام زیادہ مانگتے ہو؟ دکاندار نے اس عبارت کو پڑھا کچھ چکرایا۔ ادھر ادھر دیکھا۔ سارے میں اس سرے سے اس سرے تک تمام دکانوں پرخواہ وہ چائے کی ہوں یا کھجوروں کی،اور یا گوشت کی،بڑے بڑے سیاہ حروف میں یہ عبارت لکھی ہوئی تھی۔جس کا اردو میں ترجمہ ہوتا تھا۔‘‘ایک پیسہ میں ایک درجن فنجان چائے۔ دکاندار نے کہا ‘‘میں نے یہ نہیں لکھا، کوئی مردود سارے بازار میں یہی لکھتا چلا گیا۔اور میں اس کا ذمہ دار نہیں۔’’مجھے ایک دم سے خیال آیا اورمیں نے چودھری صاحب کو ہندوستان کے اسی قسم کے اشتہار یاد دلائے۔‘‘ایک پیسہ ایک درجن چائے کی پیالیاں’’یا پھر‘‘گرمیوں میں گرم چائے ٹھنڈک پہنچاتی ہے’’۔ یہ مرض عراق میں بھی پھیلا ہوا ہے۔ اس بدعت کی ذمہ دار چائے کی کمپنیاں تھیں نہ کہ کوئی چائے والا۔
میں نے چودھری صاحب کی عربی دانی کو اس کا ذمہ دارٹھہرایا۔ چودھری صاحب کا یہ کہنا کہ‘‘آپ کون ہوتے ہیں۔ دام میرے گئے یا آپ کے مجھ کو خاموش کر دینے کے لیے کافی تھا۔

۲

چائےپی کر ہم حضرت قاضی صاحب کے یہاں گئے۔ بدقسمتی سے وہ نہ ملے، اور اپنا ملاقاتی کارڈ چھوڑ کردریا کے کنارے پہنچے۔

عراق میں ایک ناؤایسی بھی ہوتی ہے،جیسے گول پیالہ۔خوش قسمتی سے ایسی ہی ناؤ ملی۔ میں تو چپ کھڑا رہا اور چودھری صاحب نے ہندوستانی عربی یا با الفاظ دیگرعراقی اردومیں بات چیت شروع کی۔ خدا معلوم انہوں نے کیا کہا اورملاح نے کیا سمجھا مگر نتیجہ اس گفت وشنید کا یہ ہوا کہ ہم دونوں ناؤمیں بیٹھ گئے اوردریا کی سیر ہونے لگی۔ اس ناؤ کی تعریف کے چودھری صاحب نے پل باندھ دیئے۔ کہنے لگے کہ‘‘اس ناؤ میں خاص بات یہ ہے کہ بھنور یعنی گرداب میں پڑ کر بھی نہیں ڈوبتی’’۔ میں نے تعجب ظاہر کیا تو انہوں نے کہا کہ‘‘دیکھوابھی اسے گرداب میں لے چلیں گے، تاکہ تم خود دیکھ لو‘‘میں نے کہا’’خدا کے واسطے رحم کیجئے۔ مجھ کو ذرہ بھر بھی شک نہیں، آپ سچ کہتے ہیں اورمجھ کو تسلیم ہے کہ کم بخت ناؤ حضرت نوحؑ کی کشتی کا مقابلہ کرلے گی’’۔مگر وہ نہ مانے پر نہ مانے بیچ دریا کے بہاؤ سے ذرا ہٹ کر برے زوروشورسے بھنور پڑرہا تھا جس کو دیکھنے سے ڈر لگتا تھا۔ چودھری صاحب ملاح سے غلط سلط عراقی اردو بول رہے تھے۔ چونکہ لفظ عمیق جانتے تھے لہٰذا تمام تردریا کی گہرائی پر گفتگو ہو رہی تھی۔ اب ملاح سے انہوں نے اس خوفناک بھنورکی طرف انگلی اٹھا کر کہا‘‘لہ غریق کشتی من الگردابہ’’۔لفظ گرداب پرانگلی سے بھنور کی شکل بنائی اوربھنورمیں نائو لےچلنے کا اشارہ کیا۔ میں نے کہا۔ خدا کے واسطے میرے اوپررحم کرو۔ مگر وہ میری سنتے ہی نہ تھے۔‘‘ٹھہرو جی’’۔ کہہ کر میرا ہاتھ انہوں نے جھٹک دیا۔ ملاح نے نہ معلوم ان سے کیا کہا جس کو یہ قطعی نہ سمجھے ہوں گے مگر بات چیت بھلا کیسے رک سکتی۔ عربی میں فارسی اورانگریزی تمام الفاظ بولے جاتے خواہ کوئی سمجھے یا نہ سمجھے ان کی بلا سے۔

نتیجہ یہ نکلا کہ میں چیختا پیٹتارہ گیا اورملاح نے تیزی سے کشتی کولے جاکر گرداب میں ڈال دیا اور کشتی نے چرخ گھومنا شروع کیا۔جب کشتی گھومی تو اوّل تو مجھے ڈرلگا۔لیکن پھرلطف آیا۔ ہم دونوں کشتی کا کنارہ پکڑے نیچے پانی کو دیکھنے لگے۔ یہ لطف بہت عارضی تھا اور میرا سرچکرایا۔ میں نے واپس چلنے کو کہا۔ اتنے میں موذی ملاح نے پانی میں پتوار ڈال کر ناؤکی گردش میں اضافہ کردیا۔ چودھری صاحب ہنس رہے تھے۔ میں نے اس سے کہا کہ‘‘خدا کے واسطے بس کرو۔ میرا سر پھٹا’’۔ میں یہ کہہ ہی رہا تھا کہ مجھے ایسا معلوم ہوا کہ جیسے پانی کی سطح پرالٹا لٹکا ہوا گھوم رہا ہوں۔اب چودھری صاحب کو بھی چکرآئے۔ وہ دراصل ضبط کررہے تھے۔ ورنہ ان کی اورمیری حالت یکساں تھی۔ وہ پھر ہنس رہے تھے لیکن میں تو سر پکڑکربیٹھ گیا اور زور سے چلایا کہ‘‘خدا کے واسطے ناؤ روکو’’۔ چودھری صاحب اس خیال میں تھے کہ جب جی چاہے گا رکوالیں گے۔ چنانچہ اب انہوں نے خود ڈگمگاتے ہوئے ملاح سے کہا۔ ‘‘ایھا الشیخ شدۃ المن الدقص اخرج من الگرداب’’۔ بانگڑ و ملاح واللہ اعلم سمجھتا بھی ہوگا یا نہیں کہ فارسی میں بھنور کو گرداب کہتے ہیں۔ اور پھر الشذری اور خود اس کے عربی کپڑوں کی پھڑ پھڑاہٹ اور دریا کا شور اور پھر لٹو کی طرح ناؤ کی گردش، سمجھنا تو درکنارملاح نے سنا بھی کہ نہیں۔ اس نے سنا اور نہ سمجھا اور نہ سننے یا سمجھنے کی کوشش کی اور اللہ کا نام لے کردانتوں سے اپنے ہونٹ دبا کر۔‘‘ایاغ’’کہہ کر زورسے پتوار پانی میں ڈال کر ناؤ کو اور بھی گھن چکر کردیا۔ میں تو آنکھیں بند کر کے چلا کر سجدے میں گرا اور ادھر الشذری‘‘ایھا الشیخ’’کانعرہ مار کر جو اپنی جگہ سے ہٹے تو میرے سر پر نازل ہوئے۔ اٹھے اور پھر گرے اور لوٹن کبوتر کی طرح لوٹنے لگے۔ ایک طرف اپنے گھٹنے توڑ رہے تھے تو دوسری طرف اپنی داڑھی اور ٹھوڑی سے میری پیٹھ۔ ان کی ٹھوڑی میری پیٹھ میں کس طرح لگ رہی تھی، اس کا اندازہ اس سے ہوسکتا ہے کہ میں ایسے وقت میں بھی پچھتا رہا تھا کہ ناحق میں نے کہہ سن کر ان کی ڈاڑھی کم کرائی۔ میں سجدے میں پڑا۔ سبحان ربی الاعلےکہے جارہا تھا۔‘‘خدا کے واسطے نکالو’’۔ادھرالشذری بوکھلا کر چلائے۔‘‘شدۃ المن الرقاصہ ابے ایھا الشیخ خداکے واسطے اخرج من الگردابارےمرا’’۔ میں پھر چلایا‘‘ہائے مرا’’۔ ادھراس ناہنجار ملاح نے ایک مرتبہ اور پانی میں پتوارڈال کرزور سے چکر کی تیزی میں اضافہ کردیا۔ میری یہ حالت ہوگئی کہ سر پھٹا جارہا تھا اور یقین ہوگیا کہ سر چکرا کراب موت واقع ہو رہی ہے چودھری صاحب نے اب دہائی اور تہائی دینا شروع کی اورمیں پڑے پڑے ان کی کوششوں کی داد دے رہا تھا۔ وہ چلا رہے تھے‘‘اے نالائق شیخبرحمتک کم بخت اشدۃ من الرقص۔۔۔۔۔ارے احزج ۔۔۔۔۔۔من الگرداب، اے موذی ناؤ نکال’’چکرا کروہ میرے اوپر پھرگرے۔ میں نے آنکھ کھول کردیکھا،ساری دنیا گھوم رہی تھی۔ چودھری صاحب نے پھردھاڑ کر کہا۔‘‘ایھا الشیخ ابے الو۔۔۔۔ ابن الالو والخنزیر۔۔۔۔قسم خدا کی۔۔۔۔واللہ ۔۔۔ارے بھئی شیخ ارے اشدۃ المن الرقص۔۔۔۔ارے مرے۔۔۔ابے روک ۔۔۔روک ۔۔۔اے نکال۔۔۔یا اللہ ۔۔۔ابے ایھا الشیخ من الموذی اخرج من الماء الگرداب۔۔۔ نالائق ۔۔۔بدمعاش۔۔۔ واللہ ۔۔۔بھئی شیخ’’مگر توبہ کیجئے بھلا ان باتوں سے کہیں ناؤ رکنے والی تھی سرپٹک پٹک کر ہم دونوں بے ہوش ہوگئے۔

۔۔۔۔۔

نہ معلوم کتنی دیربعد آنکھ کھلی تواپنے آپ کو دریا کے کنارے بے بس پایا۔ مارے درد کے سرپھٹا جارہا تھا۔ تمام چائے دریا برد ہو چکی تھی۔ نہ طاقت رفتار تھی، نہ طاقت گفتار۔ بڑی دیر تک اس پسپائیت کے عالم میں پڑے رہے۔ بڑی کوششوں کے بعد بھائی شذری نہ معلوم کس طرح اٹھ کھڑے ہوئےکہ چاروں شانے چت گرنے اورادھروہ نابکارملاح ہنس رہا تھا اور اپنی مزدوری کا طالب تھا، ادھر الشذری مزدوری نہ دیتے تھے اور اپنی گردابی عربی اس نقاہت میں بول رہے تھے۔

جب ایک فارسی داں حضرت کا ادھر سے گذر ہوا تو معاملہ صاف ہوا۔ ادھرالشذری نے ملاح کی شکایت کی کہ ہم دونوں کو اس نے ناؤ میں چرخ دے کرادھ مرا کردیا اور مزدوری مانگتا ہے۔ اور ادھر ملاح نے کہا کہ‘‘ایسے لوگ بھی کم دیکھنے میں آئے ہوں گے کہ مارے چکر کے مرے جارہے تھے مگر بار باریہی کہتے تھے کہ ناؤ کی شدت کے ساتھ رقص کراؤ ۔ میرا خود سرچکرا گیا۔ اور دگنی مزدوری واجب ہے۔’’

قصہ مختصرملاح کومزدوری دینی پڑی اورہم گدھوں پرلاد کر گھر پہنچائے گئے۔بھیجا ہل گیا تھا۔اورہلنا جلنا دوبھرتھا۔رہ رہ کرمیں الشذری کو کوستا تھا کہ‘‘ملعون تیری گردابی عربی نے میری جان لے لی’’۔

تین چارروزتک دونوں کاحال پتلارہا۔ معلوم ہواکہ اکثرلوگ ناؤکو گرداب میں ڈلواکررقص کراتےہیں۔یہ سب کچھ ہوامگر چودھری صاحب نہ قائل ہوئے۔ وہ بھی یہی کہے گئے کہ‘‘سب شرارت ملاح کی تھی اور اس نے جان بوجھ کر ہماری لسی بنا ڈالی’’۔ واللہ اعلم

۔۔۔۔
اسی ہفتے میں جب ہم دونوں کے دماغوں میں توازن قائم ہو گیا تو مدینہ منورہ کےقاضی صاحب کے یہاں پہنچے۔قاضی صاحب موصوف کوابن سعود کے حملہ کی وجہ سے وطن چھوڑنا پڑاتوحیدرآباد پہنچے،وہاں سرکارنظام سےسوروپیہ ماہوارکی پنشن مقررہوگئی۔کچھ عرصہ تک ہندوستان کی سیاحت کی،پھرعراق میں سکونت پذیر ہوگئے۔انہوں نے اچھی طرح سفر کیا تھا اور ہندوستانیوں سے ان کو محبت تھی۔

ایک فارسی داں عراقی کرم فرمانے ہم دونوں کو قاضی صاحب سے ملایا۔ وہ بہت جلد مختصر سا تعارف کرا کے چلے گئے اور ہم دونوں رہ گئے۔ چودھری صاحب نے فوراً حسب عادت غلط سلط عربی بولنا شروع کردی۔ قاضی صاحب ایک لفظ فارسی کا نہ جانتے تھے اور ٹھیٹ عربی میں باتیں کررہے تھے۔ اگر کسی جملے کے دو ایک لفظ جو اردو میں رائج ہیں۔ میں سمجھ لیتا تو اندازے سے جملہ کا تھوڑا بہت مطلب بھی سمجھ لیتا، ورنہ قاضی صاحب کی گفتگو سمجھنا دشوار تھی۔ مگر بھائی الشذری شاید مجھ سے دوگنا سمجھ رہے تھے۔ قاضی صاحب حیدرآباد، بمبئی، لاہور، دہلی، آگرہ وغیرہ کی سیر کر چکے تھے۔ اتنا تو پتہ چلتا تھا کہ ان مقامات کا ذکرکر رہے ہیں باقی میری سمجھ میں کچھ آتا نہ تھا۔ لیکن بھائی الشذری بیچ میں بار بار بول اٹھتے تھے۔ بہت ممکن ہے کہ وہ قاضی صاحب کی گفتگو حرف بحرف سمجھ رہے ہوں۔ میرے بارے میں وہ بہت بیشتر ہی قاضی صاحب سے یہ کہہ کرخاموش ہوچکےتھےکہ‘‘لاعلم لسان العربی’’۔یعنی یہ عربی قطعی نہیں جانتے۔لہٰذا اب قاضی صاحب بھائی شذری کی طرف مخاطب تھے اور یہ سمجھتے تھے کہ یہ سب کچھ سمجھ رہا ہے حالانکہ میں یقین سے کہتا ہوں کہ وہ اتنا ہی قاضی صاحب کی گفتگو سے بہرہ اندوز ہو رہے تھے جتنا کہ میں۔ آگرہ کے لفظ کے ساتھ ایک ہی جملےمیں تاج محل کا نام آیا اورپھرتعریفی الفاظ۔ اس موقع پرالشذری سمجھ رہے تھے کہ تاج محل خوان کی ملکیت ہے۔ کیونکہ خود آگرہ کے باشندے تھے۔ اظہار خصوصیت ضروری سمجھا اور قاضی صاحب سے انہوں نے کہا۔‘‘انا اھل بلدہ آگرہ’’۔یعنی میں بھی شہر آگرہ کا رہنے والا ہوں۔ قاضی صاحب سمجھ گئے۔ فوراً ہی انہوں نے کہا۔‘‘مگر تم توعلی گڑھ سے آئے ہو’’۔ میں بھی اندازاً مطلب سمجھ گیا اور شذری بھی۔ اس پر الشذری بولے۔ ‘‘انا اھل آگرہ مگر طالب علم من الدار العلوم فی علی گڑھ’’۔ قاضی صاحب باوجود‘‘مگر’’کے سمجھ گئے کیونکہ علی گڑھ یونیورسٹی کا نام سن چکے تھے۔ بطورشکایت کے الشذری نے کہنا چاہا کہ آپ آگرہ آئے مگر علی گڑھ نہ آئے۔ لفظ آئے کی عربی تو جانتے نہ تھے، یایاد نہ تھی، لہٰذا نازل ہونا استعمال کیا۔‘‘ضرت نزول فی آگرہ من البمبئی لا نازل علی گڑھ’’۔ قاضی صاحب سمجھ گئے اور تیزی سے وجہ بیان کرنے لگے جو نہ الشذری سمجھے اور نہ میں۔مگر الشذری سر ہلارہے تھے اور بولے۔‘‘ھنا دارالعلوم علی گڑھ معروفا کثیرالمن الھند والدھر’’۔ یعنی علی گڑھ یونیورسٹی ہندوستان اوردنیا میں مشہورومعروف ہے۔ اس کے بعد ہی قاضی صاحب نے پوچھا کہ بمبئی سے علی گڑھ کتنی دور ہے۔ اب الشذری ذرا چکرائے کیونکہ نہ تو عربی گنتی جانتے تھے اور نہ میل کی عربی۔ میری تجویز کہ الف لیلہ کا الف بمعنی ہزاراورفرسخ بجائے میل کام دے جائے گا۔ انہوں نے‘‘ٹھہرو جی’’کہہ کرروک دی۔ اورقاضی صاحب سے بولے‘‘فاصلہ ازعلیگڑھ من البمبئی یک لیل ویک نھار’’۔یک لیل ویک نہار کلمہ کی انگلی سے بتاکر جوش کے ساتھ انگلی ہلائی۔ایسے کہ باوجود کہ قاضی صاحب فارسی نہ جانتے تھے مگر مطلب قطعی سمجھ گئے،ایک دن ایک رات کا سفر ہے۔ میں بھی الشذری کی قابلیت کی داد دینے لگا۔ لیکن قاضی صاحب نے فوراً ہی سر سید کا تیزی سے کچھ ذکر کر کےایک اور ٹیڑھا سوال اٹکا دیا۔ وہ یہ کہ سر سید مرحوم کے کوئی اولاد میں سے ہے بھی کہ نہیں اور ہے تو کیا کرتا ہے مگر الشذری توعربی زبان کے ماہر ہو چکے تھے۔ میری تجویزوں کو رد کرتے ہوئے بولے کہ‘‘ٹھہرو جی مجھے عربی بنانے دو’’۔ بہت جلد الشذری نے قاضی صاحب کو جواب دیا۔‘‘سیدراس مسعود بن سید جسٹس محمود بن سر سید’’۔ اس پر قاضی صاحب نے پوچھا کہ ‘‘سید محمود کیا کرتے ہیں؟’’تو میں نے الشذری سے کہا کہ کہدو انا للہ و اناالیہ راجعون مگر الشذری نے میری تجویز رد کر کے کہا۔ رحمتہ اللہ علیہ واقعی مناسب جواب تھا اور قاضی صاحب سمجھ گئے۔لیکن الشذری نے اور بھی واضح کردیا اور اپنے جواب کو مکمل کرکے دہرایا۔‘‘سید راس مسعود بن سید جسٹس محمود رحمۃ اللہ علیہ بن سر سید علیہ الرحمۃ’’۔ اور پھر اس پر بھی بس نہ کی اور کہا۔‘‘بحیرتم والتعجب کہ حضرت نزول حیدر آباد ولا تعارف من الراس مسعود صدرمحکمہ تعلیمات حیدر آباد’’۔ قاضی صاحب سمجھ گئے اور شاید اظہار تاسف کیا۔

تھوڑی دیر بعد ہم دونوں نے قاضی صاحب سے اجازت چاہی تو قاضی صاحب نے ہم دونوں سے جو کچھ بھی کہا۔ اس کا مطلب یہ تھا کہ ہم رات کا کھانا ان کے ساتھ ہی کھائیں۔ واپسی پر چودھری صاحب نے راستے میں اپنی عربی دانی کا سکہ میرے اوپربٹھانے کی کوشش کی اورمیراناک میں دم کردیا۔انہوں نےعربی قواعد زبان کی رو سے میرے تمام تجویزکردہ جوابات غلط بتائے اورکئی لفظوں کے بارے میں سخت بحث رہی،وہ کہتے تھے کہ عربی میں اورمیں کہتا تھا کہ فارسی۔ تنگ آکر اپنی جان چھڑانے کے لیے میں نے تسلیم کر لیا کہ‘‘بیشک آپ کو مترجم کی امداد کی قطعی ضرورت نہیں’’۔ شاید وہ اورمیں دونوں ناؤ والا قصہ بالکل بھول گئے تھے۔

۳


القصہ ہم نے کھانا شروع کیا۔ مجھ سے دو لقموں سے زائد نہ کھایا گیا وہ عربوں کی سادگی پر لیکچر دے رہے تھے۔ اور میں شوربے کی سادگی پر لیکچر دے رہا تھا۔ جو آب رواں سے بھی زیادہ پتلا تھا۔ میری دانست میں اس سے وضو قطعاً جائز ہوگا۔ غرض میں کھانے کے بجائے کھانے سے کھیلنے لگا۔ میں نے طے کر لیا تھا کہ میں گھر جاکر کھاؤں گا۔ مگر الشذری گویا ہٹ پہ ہٹ لگا رہے تھے آؤٹ ہونے سے پہلے ہی دو طویل القامت عرب وارد ہوئے۔ فوراً ہی بھائی الشذری نے ہاتھ کے اشارے سے ھذا طعام کہہ کر ان کو مدعو کیا۔ اپنے ہندوستان میں قائدہ ہے کہ ایسے موقع پر بھوکے بھی ہوں تو کہہ دیتے ہیں کہ‘‘بسم اللہ کیجئے، خدا زائد دے’’۔ مگرعراق میں بھوک نہ بھی لگ رہی ہو تب بھی آپ کا آدھا کھانا آپ کے کہنے سے پہلے ہی کھا جائیں گے۔ فوراً یہ دونوں کھانے لگے اور وہ بھی شاید شارٹ ہینڈ میں۔ کیونکہ بس چار لقموں ہی میں میدان صاف کر دیا۔ اتنے میں حبشی ملازم آیا۔ اور اس نے انہوں نے بلا تکلف کھانے کو کہا بڑی تیزی سے ان دونوں نے باتیں کیں۔ اور پھر ہم دونوں کی طرف گھورکراس طرح دیکھا کہ بس کھا ہی تو جائیں گے، ادھر دوسری طرف اس نالائق حبشی نے آنکھیں گھمانا شروع کیں۔ میں کچھ گھبرایا اورالشذری بھی چکرائے کہ اتنے میں ایک غریب نے برہم ہوکرالشذری سےکہا۔‘‘ہندی مکار اولاد الکلب’’۔ الشذری تیزی سے خفا ہوکر بولے۔‘‘انا اھل السلام’’۔اس پروہ پھٹ پڑا، اور دوسری طرف سے حبشی نے اپنے دانتوں کو چمکا کر گویا مغلظات سنانا شروع کیں۔ بڑی تیزی سے دونوں عرب اور حبشی ہم دونوں کو مغلظات سنا رہے تھے۔ لیکن بھائی شذری بھی کسی سے کم نہ تھے اور وہ اپنی بے تکی اڑا رہے تھے۔ انا حبیب القاضی صاحب انا مدعونی طعام ھذا اللیل انت بداخلاق، انت توھین و تشھھیر انا قلت الفساد بالقاضی صاحب۔

یعنی ہم قاضی صاحب کے دوست ہیں ہمیں آج رات دعوت میں مدعو کیا گیا۔ تم بداخلاق ہو، ہماری توہین و تشہیر کرتے ہو۔ اس فساد کا تذکرہ ہم قاضی صاحب سے کریں گے۔ وغیرہ وغیرہ۔ میرا خیال تھا کہ اگر کہیں جلدی سے کھانا نہ آتا تو نوبت غل غپ تک پہنچتی۔ اور عجب نہیں جو ہم اور شذری دونوں وہیں جام شہادت نوش کرتے۔ عربوں کی بھی طبیعت عجیب ہے۔ آدمی سے لڑائی ان کی نہیں ہوتی بلکہ بات کی۔ ادھر کھانا آیا اور ادھر خلق مجسم بن گئے۔ ہم دونوں کو ان دونوں نے جبراً راضی کر کے کھانا شروع کیا۔ میں نے تو ایک لقمہ لے کر ہاتھ کھینچا مگر بھائی شذری نے اور کھایا۔

اتنے میں قاضی صاحب آگئے مع تین چاراحباب کے۔ ان دونوں عربوں نے دور کر ان سے سلام علیک کی اور فوراً رخصت، قاضی صاحب کے ساتھ ہمارے وہ فارسی داں عراقی کرم فرما تھے۔ جنہوں نے ہمارا قاضی صاحب سے تعارف کرایا تھا۔ جب سب آکر دوسرے کمرے میں بیٹھے تو بھائی الشذری نے کھانے کے وقت جو بدتمیزیاں ہوئیں ان کی سخت شکایت کی اور بالخصوص حبشی کی۔ وہ سخت متعجب ہوئے کہ ‘‘ہائیں تم کھانا کیسے کھا چکے؟ کھانا تو اب آئے گا’’۔ اب میں الشذری کی طرف دیکھتا ہوں، اور وہ میری طرف۔

قاضی صاحب حبشی پرآگ بگولا ہو کرگویا برس پڑے۔ اگر کسی نے غضبناک عرب کو دیکھا ہے تو سمجھ لیجئے۔ کہ اس نے غضبناک شیر دیکھا ہے اور پھر جب کہ عرب کے مہمان کی توہین کی گئی ہو۔ مگر حبشی نے جو جواب قاضی صاحب کو دیا اس سے وہ صرف خاموش ہی نہیں ہوگئے بلکہ ان کا غصہ رفو چکر ہوگیا اور شرمندہ ہو کر وہ معافی مانگنے لگے۔

قصہ مختصر ان فارسی دان حضرت نے بہت جلد معاملہ صاف کردیا۔ واقعہ دراصل یوں تھا کہ باہر دوپہر کو قاضی صاحب کو دو سائل ملے ان سے قاضی صاحب نے کھانے کو کہا تھا۔ کہ اول وقت آکر کھانا کھا جانا۔ ادھر اس حبشی سے کہدیا تھا کہ شام کو دو سائل آئیں گے، ان کو کھانا کھلا دینا’’۔قبل اس کے کہ وہ سائل پہنچیں ہم دونوں جا پہنچے۔ اور پھر بھائی الشذری کی عربی دانی حبشی نے الشذری سے جب پوچھا کہ ‘‘کیا تم وہی دونوں ہو جو بازار میں قاضی صاحب سے ملے تھے اور کھانے کو کہا تھا؟’’ اس کا جواب الشذری نے محض اس وجہ سے اثبات میں دیا تھا کہ حبشی کی گفتگو میں اگر وہ کوئی لفظ سمجھے تھے تو وہ ‘‘طعام’’ کا تھا۔

جب دونوں سائل آئے اورانہوں نے حبشی سے کھانے کو کہا تو ایک طرف تو حبشی خفا کہ ہم دونوں نے اس کو دھوکا دیا اور دوسری طرف یہ سائل خفا کہ ہم دونوں کو کھانا یہ دونوں دھوکا دے کر کھا گئے۔

خمیازہ اس غلط فہمی کا زیادہ تر خود بھائی شذری نے بھگتا جو خوب پیٹ بھر کر کھا چکے تھے،کیونکہ جب دسترخوان لگا اور اس پر بائیس قسم کے انواع و اقسام کے کھانے مثلاً انجیر کی کھیر اور سرید وغیرہ چنے گئے تو میں نے خوب سیر ہر کر کھایا۔ اور بھائی شذری کو دیکھ رہا تھا۔ کہ ان کی حالت قابل رحم تھی۔




میتھی کا ساگ اور قیمہ جو ہندوستان کا تحفہ کہئے بہترین پکا ہوا ایک روز کل کا کل کھا گئے اور پھر قدر اس کی یہ کہ اس کو گھاس اور گوشت کہتے۔ غرض میں ان کی بدعتوں سے تنگ تھا۔

یہ تینوں آئے اور الشذری سے دماغ پچی کرنے لگے۔ بھائی شذری کے سر میں سخت درد تھا اور وہ رومال باندھے ہوئے تھے، ان نالائقوں نے الشذری سے کچھ کہا۔ جو کسی طرح ہم دونوں سمجھ گئے وہ کہتے تھے کہ ‘‘قریب ہی پڑوس میں ایک حکیم رہتا ہے، وہاں چلو ابھی فوراً درد سر جاتا رہے گا’’۔ اندھا کیا چاہے دو آنکھیں، شذری راضی ہوگئے۔ ہم دونوں مع ان تینوں کے وہاں پہنچے۔ یہ حکیم بھی عجیب احمق صورت اور وضع کا تھا۔ عطائی معلوم ہوتا ہے ۔ ایک بڑے سے تخت پر بیٹھا تھا۔ الشذری نے نبض دکھائی اور جس طرح بھی ہوسکا اپنا حال بیان کیا اس نے جو کچھ کہا، نہ میں سمجھا اور نہ الشذری۔ مگر بھائی الشذری نے مجھ سے کہا کہ بھائی تم نہیں سمجھے، یہ دراصل یہ کہہ رہا ہے کہ‘‘دوا ذرا تلخ ہوگی۔ اگر تم منظور کرو تو میں علاج کروں ورنہ نہ کروں۔ علاج کی تکلیف سر درد کی تکلیف سے بہتر ہے اور پھر ان تینوں عربوں نے کہا کہ دوا پلانے میں یا علاج کرانے میں ہم تم کر پکڑ لیں گے’’۔ میں اس وقت تو بھائی الشذری کی عربی دانی کا قائل ہوگیا۔ کیونکہ جب دوبارہ دونوں نے کہا تو مجھ کمبخت کی بھی یہی سمجھ میں آیا کہ الشذری ٹھیک سمجھے ہیں۔ اب بھائی شذری کا ماتھا دیکھنے کے لئے ان کو تخت پر لٹا دیا گیا۔ وہ تخت پر چت لیٹ گئے اور میں برابر کھڑا تھا۔ میں نے الشذری سے کہا کہ‘‘یہ کیا معاملہ ہے، تم کو لٹایا کیوں ہے دوا تو بیٹھ کر پی جاتی ہے۔ ذرا پوچھ لو، کہیں غلط فہمی تو نہیں ہوئی؟ اس پر الشذری تیز ہو کر بولے کہ‘‘تم سمجھتے ہو نہیں۔ خدا معلوم ہر بات میں دخل کیوں دیتے ہو؟ وہ پہلے پیشانی دیکھے گا یا کچھ اور دیکھے گا’’۔ میں چپ ہو رہا ۔ اتنے میں گردن زدنی حکیم نے ایک میلا سا چمڑے کا بیگ نکالا۔ اس میں سے ایک بورے سینے کا سالوہےکا سوا نکالا۔ اس کو سنبھال کر اس نے اس طرح چودھری صاحب کا سر پکڑ کر آنکھوں کے سامنے نچایا کہ جیسے ان کی آنکھ پھوڑنا چاہتاہے۔ میں کم مگر شذری زیادہ گھبرائے۔ وہ تیزی سے آنکھ بچا کر اٹھے کہ کہیں نوک آنکھ میں نہ لگ جائے۔ مگر قبل اس کے کہ وہ اٹھ سکیں وہ تینوں کھرپے جو حکیم کے اشارے کے شاید پیشتر ہی سے منظر تھے۔ ایک دم سے حکیم کا اشارہ پاتے ہی بھائی شذری پر ٹوٹ پڑے۔ میں گھبرایا اورسمجھا کہ ضرور کوئی سازش ہے اور ادھر الشذری نے ایک کوہ شگاف نعرہ مار کرچھڑانے کی کوشش کی۔ چشم زدن میں گتھم گتھا ہونے لگے اور تخت گویا اکھاڑہ بن گیا۔ عربی لبادہ اڑ اڑ کر اس بلوے میں ایسے معلوم ہو رہے تھے جیسے کمبل کے نیچے بھیڑیں۔‘‘ارے مجھے بچاؤ ۔۔۔۔خدا کے واسطے۔۔۔۔کمبخت بدذات۔۔۔۔دوڑو۔۔۔۔قتل ۔۔۔۔۔قتل۔۔۔۔’’۔ بھائی شذری نے بدحواس ہو کر یہ الفاظ کہے کہ میں بوکھلا گیا۔ اپنےعزیزدوست کوان ناہنجاروں سے بچانا میرا فرض تھا۔ اس دھماچوکڑی میں میں بھی شریک ہوگیا۔ میں بھی دوڑ پڑا، اور پہلے ہی حملے میں میں نے حکیم کواڑنگا لگا کرچت کیا مگر چونکہ یہاں تو جان کا معاملہ تھا۔ لہٰذا میں فوراً اٹھ کر پھرحملہ آور ہوا۔ بھائی شذری بڑے طاقتور تھے اور کسی طرح چار طاقتورعربی سے قابو میں نہ آتے تھے۔ بھائی شذری پکار رہے تھے ۔


بہت جلد معاملہ صاف ہو گیا۔ نہ بیچارے حکیم کی خطا تھی اور نہ ان تینوں عربوں کی۔ اگر خطا اور غلطی تھی تو خود بھائی شذری کی۔ مترجم کی خدمات انجام دینے کے لئے ایک ہندوستانی آ گئے اور معلوم ہوا کہ حکیم بیچارے نے سب کچھ بھائی شذری کو سمجھا دیا تھا کہ کس طرح سوئے سے پیشانی گودی جائے گی اور سخت تکلیف ہوگی۔ درد قطعی جاتا رہے گا۔ پھر یہ بھی بتادیا گیا تھا کہ چاروں دوست تم کو پکڑ لیں گے بلکہ حکیم کو شکایت تھی کہ میں نے بجائے علاج میں مدد دینے کے بڑی گڑ بڑ کی۔ کیونکہ میں نے اڑنگا لگا حکیم کو چت گرادیا تھا۔ ان تمام باتوں کو خوب اچھی طرح حکیم نے سمجھا دیا تھا اور شذری نے رضا مندی ظاہر کی تھی۔ پھر اب شکایت کیسی۔
میری آنکھ میں درد ہورہا تھا ورنہ میں بری طرح الشذری کی وہیں خبر لیتا۔ حکیم کی فیس ادا کرنی پری۔ آپ خود اندازہ لگا سکتے ہیں کہ اس چپقلش کے بعد بھلا درد سرکا کیا کام، پتہ تک نہ رہا۔ ہاں تخت پر کشتی کرنے کی وجہ سے گھٹنوں میں البتہ سخت چوٹیں آئی تھیں جو پہلے ہی سے ناؤ میں گرکرمضرو ب تھے مگر یہ چوٹیں ایک طرف اور اس نامراد چھوٹے سے تالے نے جو پیٹھ میں برما چلایا تھا، اس کی تکلیف ایک طرف بس زخم نہیں ہوا تھا۔ ورنہ اس چھوٹے سے تالے کی کنجی گوشت میں پیوست ہوکررہ گئی تھی اورکہیں اس آپریشن میں تھوڑی دیراورلگتی ہے توعجب نہیں کہ گوشت کاٹ کروہ اندرگھس جاتی۔
وہ دن اور آج کا دن شذری کا عربی بولنے کا شوق ایسا رخصت ہوا کہ پھر کبھی عربی نہیں بولے۔جتنے دن عراق میں رہے دبے رہے اور اگر کہیں موقع ہوتا تو یہی کہتے کہ بھئی کچھ سمجھے نہیں،بغیر مترجم کے کام نہ چلے گا۔


منظر۔۔ ایک تنگ و تاریک کمرہ جس میں بجز ایک پرانی سی میز اور لرزہ براندام کرسی کے اور کوئی فرنیچر نہیں۔

زمین پرایک چٹائی بچھی ہے جس پر بےشمار کتابوں کا انبار لگا ہے۔ اس میں سے جہاں جہاں کتابوں کی پشتیں نظر آتی ہیں وہاں شیکسپیئر، ٹالسٹائے، ورڈزورتھ وغیرہ مشاہیر ادب کے نام دکھائی دے جاتے ہیں۔ باہر کہیں پاس ہی کتے بھونک رہے ہیں۔ قریب ہی ایک بارات اُتری ہوئی ہے۔ اس کےبینڈ کی آواز بھی سنائی دے رہی ہے جس کے بجانے والے دق، دمہ، کھانسی اور اس طرح کے دیگر امراض میں مبتلا معلوم ہوتے ہیں۔ ڈھول بجانے والے کی صحت البتہ اچھی ہے۔
پطرس نامی ایک نادار معلم میز پر کام کر رہا ہے۔ نوجوان ہے لیکن چہرے پر گزشتہ تندرستی اور خوش باشی کے آثار صرف کہیں کہیں باقی ہیں،آنکھوں کے گرد سیاہ حلقے پڑے ہوئے ہیں۔ چہرے سے ذہانت پسینہ بن کر ٹپک رہی ہے۔ سامنے لٹکی ہوئی ایک جنتری سے معلوم ہوتا ہے کہ مہینے کی آخری تاریخ ہے۔

باہر سے کوئی دروازہ کھٹکھٹاتا ہے۔ پطرس اُٹھ کر دروازہ کھول د یتا ہے۔ تین طالب علم نہایت اعلیٰ لباس زیب تن کئے اندر داخل ہوتے ہیں۔

پطرس۔۔ حضرات اندر تشریف لے آئیے۔ آپ دیکھتے ہیں کہ میرے پاس صرف ایک کرسی ہے۔ لیکن جاہ وحشمت کا خیال بہت پوچ خیال ہے۔ علم بڑی نعمت ہے، لہذا اے میرے فرزندو، اس انبار سے چند ضخیم کتابیں انتخاب کرلو اور ان کو ایک دوسرے کے اوپر چُن کر ان پر بیٹھ جاؤ۔ علم ہی تم لوگوں کا اوڑھنا اور علم ہی تم لوگوں کا بچھونا ہونا چاہیئے۔

کمرے میں ایک پراسرار سا نور چھا جاتا ہے۔ فرشتوں کے پروں کی پھڑپھڑاہٹ سنائی دیتی ہے۔

طالب علم۔۔ تینوں مل کر اے خدا کے برگزیدہ بندے۔ اے ہمارے محترم استاد۔ ہم تمہارا حکم ماننےکو تیار ہیں۔ علم ہی ہم لوگوں کا اوڑھنا اور علم ہی ہم لوگوں کا بچھونا ہونا چاہیئے۔

کتابوں کو جوڑ کر ان پر بیٹھ جاتے ہیں

پطرس۔۔ کہو اے ہندوستان کے سپوتو آج تم کو کون سے علم کی تشنگی میرے دروازے تک کشاں کشاں لے آئی؟

پہلا طالب علم۔۔ اے نیک انسان ہم آج تیرے احسانوں کا بدلہ اتارنے آئے ہیں۔

دوسرا طالب علم۔۔ اے فرشتے ہم تیری نوازشوں کا ہدیہ پیش کرنے آئے ہیں۔

تیسرا طالب علم۔۔ اے مہربان ہم تیری محنتوں کا پھل تیرے پاس لائے ہیں۔

پطرس۔۔ یہ نہ کہو خود میری محنت ہی میری محنت کا پھل ہے۔ کالج کے مقررہ اوقات کے علاوہ جو کچھ میں نے تم کو پڑھایا اس کا معاوضہ مجھے اس وقت وصول ہوگیا جب میں نے تمہاری آنکھوں میں ذکاوت چمکتی دیکھی۔ آہ تم کیا جانتے ہو کہ تعلیم وتدریس کیسا آسمانی پیشہ ہے۔ تاہم تمہارے الفاظ سے میرے دل میں ایک عجیب مسرت سی بھر گئی ہے۔ مجھ پر اعتماد کرو۔ اور بالکل مت گھبراؤ۔ جو کچھ کہنا ہے تفصیل سے کہو۔

پہلا طالب علم۔۔ سروقد اور دست بستہ کھڑا ہو کر اے محترم استادہم علم کی بےبہا دولت سے محروم تھے، درس کے مقررہ اوقات سے ہماری پیاس نہ بجھ سکتی تھی۔ پولیس اور سول سروس کے امتحانات کی آزمائش کڑی ہے۔ تو نے ہماری دستگیری کی اور ہمارے تاریک دماغوں میں اجالا ہوگیا۔ مقتدر معلم تو جانتا ہے، آج مہینے کی آخری تاریخ ہے، ہم تیری خدمتوں کا حقیر معاوضہ پیش کرنے آئے ہیں۔ تیرے عالمانہ تجربے اور تیری بزرگانہ شفقت کی قیمت کوئی ادا نہیں کرسکتا۔ تاہم اظہار تشکر کے طور پر جو کم مایہ رقم ہم تیری خدمت میں پیش کریں اسے قبول کر کہ ہماری احسان مندی اس سے کہیں بڑھ کر ہے۔


پہلے طالب علم کا اشارہ پا کر باقی دو طالب علم بھی کھڑے ہوجاتے ہی۔ باہر بینڈ یک لخت زور زور سے بجنے لگتا ہے۔
پہلا طالب علم۔۔ آگے بڑھ کر اے ہمارے مہربان مجھ حقیر کی نذر قبول کر۔ بڑے ادب واحترام کے ساتھ اٹھنی پیش کرتا ہے

دوسرا طالب علم۔ ۔ آگے بڑھ کر اے فرشتے میرے ہدیےکو شرف قبولیت بخش۔ اٹھنی پیش کرتا ہے

تیسرا طالب علم۔۔ آگے بڑھ کر اے نیک انسان مجھ ناچیز کو مفتخر فرما۔ اٹھنی پیش کرتا ہے۔

پطرس۔۔ جذبات سے بےقابو ہو کر رقت انگیز آواز سے اے میرے فرزندو خداوند کی رحمت تم پرہو۔ تمہاری سعادت مندی اور فرض شناسی سے میں بہت متاثر ہوا ہوں۔ تمہیں اس دنیا میں آرام اور آخرت میں نجات نصیب ہواور خدا تمہارے سینوں کو علم کے نور سے منور رکھے۔ تینوں اٹھنیاں اُٹھا کر میز پر رکھ لیتا ہے۔

طالب علم۔۔ تینوں مل کر الله کے برگزیدہ بندے ہم فرض سے سبکدوش ہوگئے۔ اب ہم اجازت چاہتے ہیں کہ گھر پر ہمارے والدین ہمارے ليے بےتاب ہوں گے۔
طالب علم چلے جاتے ہیں۔

پطرس۔۔ تنہائی میں سربسجود ہو کر باری تعالیٰ تیرا لاکھ لاکھ شکر ہے کہ تو نے مجھے اپنی ناچیز محنت کے ثمر کے ليے بہت دنوں انتظار میں نہ رکھا۔ تیری رحمت کی کوئی انتہا نہیں لیکن ہماری کم مائیگی اس سے بھی کہیں بڑھ کر ہے۔ یہ تیرا ہی فضل وکرم ہے کہ تو میرے وسیلے سے اوروں کو بھی رزق پہنچاتا ہے اور جو ملازم میری خدمت کرتا ہے اس کا بھی کفیل تونے مجھ ہی کو بنا رکھا ہے۔ تیری رحمت کی کوئی انتہا نہیں اور تیری بخشش ہمیشہ ہمیشہ جاری رہنے والی ہے۔

کمرے میں پھر ایک پراسرار سی روشنی چھا جاتی ہے اور فرشتوں کے پروں کی پھڑپھڑاہٹ سنائی دیتی ہے۔

کچھ دیر کے بعد پطرس سجدے سے سر اٹھاتا ہے اور ملازم کو آواز دیتا ہے۔


ملازم۔۔ باہر سے اے میرے خوش خصال آقا میں کھانا پکا کر آؤں گاکہ تعجیل شیطان کا کام ہے۔

ایک طویل وقفہ جس کے دوران درختوں کے سائے پہلے سے دگنے لمبے ہوگئے ہیں۔

پطرس۔۔ آہ انتظار کی گھڑیاں کس قدر شیریں ہیں۔ کتوں کے بھونکنے کی آواز کس خوش اسلوبی سے بینڈ کی آواز کے ساتھ مل رہی ہے۔

سربسجود گر پڑ تا ہے۔
پھر اٹھ کر میز کے سامنے بیٹھ جاتا ہے۔ اٹھنیوں پر نظر پڑتی ہے ان کو فوراً کتاب کے نیچے چھپا دیتا ہے۔

پطرس۔۔ آہ مجھے زرودولت سے نفرت ہے۔ خدایا میرے دل کو دنیا کی لالچ سے پاک رکھیو

ملازم اندر آتا ہے۔

پطرس۔۔ اے مزدور پیشہ انسان مجھے تم پر رحم آتا ہے کہ ضیائے علم کی ایک کرن بھی کبھی تیرے سینے میں داخل نہ ہوئی۔ تاہم خداوند تعالیٰ کے دربار میں تم ہم سب برابر ہیں، تو جانتا ہے آج مہینے کی آخری تاریخ ہے، تیری تنخواہ کی ادائیگی کا وقت سر پر آگیا۔ خوش ہو کہ آج تجھے اپنی مشقت کا معاوضہ مل جائے گا۔ یہ تین اٹھنیاں قبول کر اور باقی کے ساڑھے اٹھارہ روپے کے ليے کسی لطیفئہ غیبی کا انتظار کر۔ دنیا امید پر قائم ہے اور مایوسی کفر ہے۔

ملازم اٹھنیاں زور سے زمین پر پھینک کر گھر سے باہر نکل جاتا ہے۔ بینڈ زور سے بجنے لگتا ہے۔

باورچی خانے میں کھانا جلنے کی ہلکی ہلکی بو آرہی ہے۔۔۔ ایک طویل وقفہ جس کے دوران میں درختوں کے سائے چوگنے لمبے ہوگئے ہیں۔ بینڈ بدستور بج رہا ہے۔ یک لخت باہر سڑک پر موٹروں کے آکر رک جانے کی آواز سنائی دیتی ہے۔ تھوڑی دیر بعد کوئی شخص دروازے پر دستک دیتا ہے۔

پطرس۔۔ کام پر سے سر اٹھا کر اے شخص تو کون ہے؟

ایک آواز۔۔ باہر سے حضور میں غلاموں کا غلام ہوں اور باہر دست بستہ کھڑا ہوں کہ اجازت ہو تو اندر آؤں اور عرض حال کروں۔

پطرس۔۔ دل میں میں اس آواز سے ناآشنا ہوں لیکن لہجے سے پایا جاتا ہے کہ بولنے والا کوئی شائستہ شخص ہے۔ خدایا یہ کون ہے بلند آواز سے اندر آجایئے۔

دروازہ کھلتا ہے اور ایک شخص لباس فاخرہ پہنے اندر داخل ہوتا ہے۔ گو چہرے سے وقار ٹپک رہا ہے لیکن نظریں زمین دوز ہیں۔ ادب و احترام سے ہاتھ باندھے کھڑا ہے۔

پطرس۔۔ آپ دیکھتے ہیں کہ میرے پاس صرف ایک ہی کرسی ہے لیکن جاہ وحشمت کا خیال بہت پوچ خیال ہے۔ علم بڑی نعمت ہے۔ لہذا اے محترم اجنبی اس انبار میں سے چند ضخیم کتابیں انتخاب کرلو اور ان کو ایک دوسرے کے اوپر چن کر ان پر بیٹھ جاؤ۔ علم ہی ہم لوگوں کا اوڑھنا اور علم ہی ہم لوگوں کا بچھونا ہونا چاہیئے۔

اجنبی۔۔ اے برگزیدہ شخص میں تیرے سامنے کھڑے رہنے ہی میں اپنی سعادت سمجھتا ہوں۔

پطرس۔۔ تمہیں کون سے علم کی تشنگی میرے دروازے تک کشاں کشاں لے آئی؟

اجنبی۔۔ اے ذی علم محترم گو تم میری صورت سے واقف نہیں لیکن میں شعبہ تعلیم کا افسر اعلیٰ ہوں اور شرمندہ ہوں کہ میں آج تک کبھی نیاز حاصل کرنے کے ليے حاضر نہ ہوا۔ میری اس کوتاہی اور غفلت کو اپنے علم وفضل کے صدقے معاف کردو۔

آبدیدہ ہوجاتا ہے۔

؟پطرس۔۔ اے خدا کیا یہ سب وہم ہے۔ کیا میری آنکھیں دھوکا کھا رہی ہیں
اجنبی۔۔ مجھے تعجب نہیں کہ تم میرے آنے کو وہم سمجھو کیونکہ آج تک ہم نے تم جیسے نیک اور برگزیدہ انسان سے اس قدر غفلت برتی کہ مجھے خود اچنبھا معلوم ہوتا ہے لیکن مجھ پر یقین کرو میں فی الحقیقت یہاں تمہاری خدمت میں کھڑا ہوں اور تمہاری آنکھیں تمہیں ہرگز دھوکا نہیں دے رہی ہیں۔ اے شریف اور غم زدہ انسان یقین نہ ہوتو میرے چٹکی لے کر میرا امتحان لے لو۔
پطرس اجنبی کے چٹکی لیتا ہے۔ اجنبی بہت زور سے چیختا ہے۔
پطرس۔۔ ہاں مجھے اب کچھ کچھ یقین آگیا ہے لیکن حضور والا  آپ کا یہاں قدم رنجہ فرمانامیرے ليے اس قدر باعث فخر ہے کہ مجھے ڈر ہے کہ کہیں میں دیوانہ نہ ہو جاؤں۔

اجنبی۔۔ ایسے الفاظ کہہ کر مجھے کانٹوں میں نہ گھسیٹو اور یقین جانو کہ میں اپنی گذ شتہ خطاؤں پر بہت نادم ہوں۔

پطرس۔۔ مبہوت ہو کر مجھے اب کیا حکم ہے؟
اجنبی۔۔ میری اتنی مجال کہاں کہ میں آپ کو حکم دوں البتہ ایک عرض ہے اگر آپ منظور کرلیں تو میں اپنےآپ کو دنیا کا سب سے خوش نصیب انسان سمجھوں۔

پطرس۔۔ آپ فرمائیے میں سن رہا ہوں گو مجھے یقین نہیں کہ یہ عالم بیداری ہے۔

اجنبی تالی بجاتا ہے چھ خدام بڑے بڑے صندوق اٹھا کر اندر داخل ہوتے ہیں اور زمین پر رکھ کر بڑے ادب سے کورنش بجالا کر باہر چلے جاتے ہیں


پطرس۔۔ صندوق کو دیکھ کر سونا اشرفیاں جواہرات مجھے یقین نہیں آتا آیۃ الکرسی پڑھنے لگتا ہے۔

اجنبی۔۔ ان کو قبول کیجئے اور مجھے مایوس واپس نہ بھیجئے۔ آنسو ٹپ ٹپ گرتے ہیں۔

پطرس۔۔ اے اجنبی تیرے آنسو کیوں گر رہے ہیں اور تو کیوں گا رہا ہے؟ معلوم ہوتا ہے تجھے اپنے جذبات پر قابو نہیں۔ یہ کمزوری کی نشانی ہے۔ خدا تجھے تقویت اور ہمت دے۔ میں خوش ہوں کہ تو اور تیرے آقا علم سے اس قدر محبت رکھتے ہیں۔ بس اب جا کہ ہمارے مطالعے کا وقت ہے۔ کل کالج میں اپنے لیکچروں سے ہمیں چارپانچ سو روحوں کو خواب جہالت سے جگانا ہے۔

اجنبی۔۔ سسکیاں بھرتے ہوئے مجھے اجازت ہو تو میں بھی حاضر ہو کر آپ کے خیالات سے مستفید ہوں۔

پطرس۔۔ خدا تمہارا حامی وناصر ہو اور تمہارے علم کی پیاس اور بھی بڑھتی رہے۔

اجنبی رخصت ہوجاتا ہے۔ پطرس صندوقوں کو کھوئی ہوئی نظروں سے دیکھتا رہتا ہے اور پھر یک لخت مسرت کی ایک چیخ مار کر گر پڑتا ہے اور مر جاتا ہے۔ کمرے میں ایک پراسرار نور چھا جاتا ہے۔ اور فرشتوں کے پروں کی پھڑپھڑاہٹ سنائی دیتی ہے۔ باہر بینڈ بدستور بج رہا ہے۔
بڑا آدمی بننے کا گر
سرور جمال

ایک پرانا لطیفہ ہے، ایک بار کسی نے ایک بچے سے پوچھا،‘‘تمہارے شہر میں کون کون سے بڑے آدمی پیداہوئے ہیں؟’’بچے نے بڑی معصومیت سے جواب دیا۔


کہنے کو تو یہ ایک لطیفہ ہے اور اسے سن کر سب ہنس بھی دیتے ہیں، لیکن حقیقت تو یہی ہے کہ کوئی آدمی ‘‘بڑا’’نہیں پیدا ہوتا، کچھ لوگ تو خود بڑا بننے کی کوشش کرکے بڑے بن جاتے ہیں۔ کچھ کو کچھ لوگ مل کر بڑا بنا دیتے ہیں۔ کہنے کا مطلب یہ ہے کہ بڑا بننا کوئی خاص مشکل نہیں ۔ ہم اور آپ بھی کوشش کرکے بڑے بن سکتے ہیں۔ اگر واقعی آپ بڑا آدمی بننا چاہتے ہیں تو ذیل کے اصولوں کو کام میں لائیے، اور وہ دن دور نہیں جبکہ آپ کا شمار بھی بڑے لوگوں میں ہونے لگے گا۔

بڑا آدمی بننے کے لئے سب سے پہلے آپ یہ یاد رکھیئے کہ آپ کہیں بھی وقت پر نہ پہنچیں، کیوں کہ اس کی سب سے بڑی پہچان یہی ہے کہ وہ کہں بھی وقت پر نہیں پہنچتا، چاہے اسے تقریر کرنی ہو، افتتاح کرنا ہو، صدارت کرنی ہو، اپنی کہانی یا کلام سنانا ہو، انتظار کرانا اس کا پہلا اصول ہے، بے شمار لوگوں کو اپنا چشم براہ دیکھ کر آپ بھی اگر جذبۂ تفاخر حاصل کرنا چاہتے ہیں تو وقت پر پہنچنے والی گھٹیا حرکت ہر گز نہ کیجئے۔

کسی بھی بڑے آدمی کی چال ڈھال، رہن سہن، اٹھنے بیٹھنے کی عادتوں کو اپنا لینا بھی کبھی کبھی بڑا کام دیتا ہے۔ اگر بڑا ئی میں اس ہستی تک نہ پہنچ سکے تو غم نہیں، اس کے عادات و اطوار اپنا لئے تو سمجھ لیجئے کہ آپ آدھے بڑے آدمی تو ہو ہی گئے۔ ہزاروں نوجوان ہیرو بننے کی آرزو میں ہیروؤں جیسی چال ڈھال بنالیتے ہیں، ہم نے تو یہاں تک دیکھا ہے کہ بہت سے لوگ سگار محض اس لئے پیتے ہیں کہ چہرے پر چرچل جیسی مدبرانہ شان پیدا ہوسکے، شیروانی ا س لئے پہنتے ہیں کہ جواہر لعل پہنتے تھے۔

آپ اپنے گھروں کی بالکل پروا نہ کیجئے۔ چھوٹے لوگ چھوٹی چھوٹی باتوں کی زیادہ فکر کرتے ہیں اور اپنے چھوٹے سے گھر اور خاندان کو اچھے سے اچھا بنانے کی کوشش کرتے ہیں، اگر اس میں کامیاب ہوگئے، تو سکھ اور چین کی بنسی بجاتے ہیں، لیکن بڑا آدمی کبھی ان چھوٹی باتوں میں نہیں پڑتا،اسے سدا ایک بڑی الجھن چاہیئے تو بس آپ بھی آج ہی سے گھر سے بے پروا ہو جائیے۔ گھر میں کیا ہورہا ہے، کون مرا؟ کون جیا؟ اس سے آپ کو کوئی مطلب نہیں ہونا چاہیئے۔ بچہ اگر امتحان میں فعل ہوتا ہ تو ہوا کرے، بیوی اگر بیمار پڑتی ہے تو پڑا کرے، ویسے بھی یہ ایک اچھی نشانی ہے کیونکہ بڑے آدمی کی بیویاں زیادہ تر بیمار ہی رہا کرتی ہیں۔ آپ کا کام صرف بڑی باتوں پر دھیان دینا ہے۔ زیادہ سے زیادہ پیسہ کمانے کے لئے بڑا تاجر بننا، سماجی کاموں میں لگ کر بڑا مصلح بننا، بڑا لیڈر یا بڑا فنکار بننا، ملک اور قوم کی خدمت کرتے آپ یہ بالکل بھول جائیے کہ آپ کے گھر والے بھی اس قوم اور ملک کی گنتی میں آتے ہیں۔

گھر بار کی فکر تو دور کی بات، آپ کو تو اپنے آپ کو بھی بھول جانا پڑے گا، کھانے پینے کی کوئی فکر نہ کیجئے، رات کو دیر سے گھر پہنچئے، ہر کھانا مقررہ وقت سے تین چار گھنٹے بعد کھائیے، یعنی صبح کا ناشتہ دوپہر میں، دوپہر کا کھانا رات کو اور رات کا کھانا صبح، اگر آپ کہیں کھانے یا ٹی پارٹی میں مدعو ہیں، تو اشتہار اور بھوک کے باوجود کھانے کی چیزوں کو محض چکھتے رہیئے، تاکہ کھانے والوں اور کھلانے والوں دونوں کی توجہ کا مرکز بنے رہیئے۔ یاد رکھئیے، بے تکلف کھانے پینے والوں کو کوئی نہیں پوچھتا۔

اس طرح ہر ایک کی کوشش یہی ہوگی کہ باری باری آپ کی پلیٹ میں کھانے کی کوئی نہ کوئی چیز ڈالتا چلا جائے اور وہ چیزیں پہاڑ کی شکل اختیار کرتی چلی جائیں۔ اس سے ایک فائدہ تو یہ ہوگا کہ دھیرے دھیرے ان میں سے بہت سی چیزیں کھالینے کے بعد بھی پہاڑ اپنی جگہ اور آپ کی بات اپنی جگہ پر قائم رہے گی، کہ آپ کچھ نہیں کھاتے صرف ہوا کھا کر رہتے ہیں۔

اتنا ہی نہیں، آپ کو بھلکڑ پن کی عادت بھی اپنا نا پڑے گی۔ خدا نہ خواستہ اگر آپ میں یہ عادت نہیں تو ڈال لیجئے۔مثلاً یہ کہ جان بوجھ کر اپنی چھوٹی موٹی چیزیں بڑی نہیںرومال، قلم، عینک، چابی اگر اس کی ڈبلی کیٹ آپ کے گھر میں ہے چھتری وغیرہ کہیں نہ کہیں بھول کر چھوڑتے رہیئے۔ اس کے بدلے آپ کسی کی کوئی بڑی اور بیش قیمت چیز اپنے ہاتھ یا جیب میں ڈال کر آسانی سے گھر جاسکتے ہیں، اس سے آپ کی بڑائی میں کوئی فرق نہیں پڑے گا، کیوں کہ آپ بھلکڑ جو ٹھہرے۔

اگر آپ کوئی بڑا فن کار بننا چاہتے ہیں تو فن کے پیچھے تو بعد میں بھاگئے، پہلے اپنی زندگی کو بے ڈھنگے پن اور بے اصولی کے سانچے میں ڈھالئیے۔آپ کے رہنے کے کمرے اور مطالعے کے کمرے میں ہر وقت ایک بے ڈھنگا پن اور گندگی پھلی ہو، اگر آپ کے جوتے میز پر، موزے پلنگ پر، تولیئے زمین پر اور ملبوسات مسہری کے ڈنڈے اور کرسیوں پر رکھے ہوں اور میلے کپڑے الماری میں ہوں یاشیلف پر، ایک دوسرے سے دست و گریبان ہوں۔ قلم کھلے اور دوات الٹی پڑی ہو۔ اگر آپ کے اندر یہ سب باتیں ہیں تو بس سمجھ لیجئے، کہ آپ کے اندر فن کار بننے کے چراثیم موجود ہیں۔ بس اب ضرورت فن کی ہے، تو کوشش سے وہ بھی مل جائےگا۔

عام طور سے بڑا آدمی بہت کم ہنستا ہے اور بہت بڑا آدمی تو بالکل نہیں ہنستا۔ ہمارا دانشور سنجیدگی کو زیادہ پسند کرتا ہے، اس لئے آپ بھی اپنے چہرے پر سنجیدگی ہی کا نہیں، بلکہ رنجیدگی کا ایک خول چڑھا لیجئے۔ قہقہ لگا کر ہنسنا تو آپ کے لئے سم قاتل ہے، اگر چھوٹے لوگ خوب زور زور سے ہنس رہے ہوں تو ان کے قہقہوں پر مت جائیے، ان کا آخر کام ہی کیا ہے، بے تکی اور بیوقوفی کی باتوں پر دل کھول کر ہنسنا، اور خوش ہونا۔ آپ تو بس اپنی عادت ایسی بنالیں کہ جب آپ کسی بات پر مسکرائیں، تو وہ سند بن جائے اس بات کی، کہ واقعی یہ بات تھی قہقہہ آور، کہ فلاں بڑا آدمی بھی اس بات پر مسکرا دیا تھا۔

آپ کسی کام کو کر دینے یا کرادینے کا وعدہ تو ضرور کیجئے لیکن ایفا ہر گز نہ کیجئے کسی بھی وعدے کو پورا کرنے کے لئے وعدہ کئے گئے شخص کو آپ اپنے بھلکڑپن کو کوستے ہوئے باربار دوڑا سکتے ہیں اور اس کے بدلے میں اس سے بہت سے کام لے سکتے ہیں۔ بعد میں تمام تفصیلات نوٹ بک میں لکھ لینے کے بعد وہ نوٹ بک ہی کہیں رکھ کر بھول جانے کا بہانہ بہت آسانی سے کرسکتے ہیں، کیوں کہ بھول جانا آپ کی عادت جو ٹھہری، اس طرح اپنے نام آئے ہوئے ضروری خط، یہاں تک کہ تارتک کا جواب نہ دیں۔

کسی بھی چیز پر جھٹ سے اپنی پسند یا ناپسندیدگی کا اظہار مت کیجئے۔ بڑائی اسی میں ہے کہ زیادہ چیزوں کو ناپسند کیجئے۔ا س بات کا پورا دھیان رکھئے، کہ جب کوئی شخص آپ سے ملنے آئے، تو پہلی ہی بار میں نہ مل لیجئے۔ دوچار بار اسے دوڑا لینا ضروری ہوگا۔ ہو سکے تو اپائنٹمنٹ ہوجانے کے بعد بھی دوچار چکر اپنے گھر کے لگوالیجئے۔ اچانک اور پہلی ہی بار مل لینا آپ کی شان کے خلاف ہوگا، اس لئے تو زیادہ تر بڑے آدمیوں کے گھر میں ایک پھاٹک، ایک لان، ایک برآمدہ، تب ڈرائنگ روم یا ملاقاتی کمرہ ہوتا ہے۔ ڈرائنگ روم تک پہنچنے کے لئے ہر چھوٹے آدمی کو کئی منزلوں سے گذرنا پڑتا ہے۔ اس کی سب سے پہلی ملاقات دربان یا کتے سے ہوتی ہے، دوسری چپراسی یا کال بیل سے، پھر ملاقاتی کمرے کے فرنیچر یا رسائل و اخبارات سے ہوتی ہے، تب کہیں جا کر وہ اس بڑے آدمی سے شرف ملاقات حاصل کرسکتا ہے۔ اب یہ اس شخص کی قسمت جانے کہ ایک ہی جست میں وہ تمام منزلیں طے کرے یا اسے پار کرنے میں ہفتے، مہینے یا سال لگ جائیں۔ آپ اس بات کی فکر نہ کریں کہ آپ کے گھر میں یہ منزل نہیں ہیں، آپ کو تو ضرورت مندوں کو محض دوڑانا ہے اس لئے کسی نہ کسی بہانے انہیں دوڑاتے رہیئے۔



بنانےکا فن
کنہیا لال کپور

دوسروں کو بنانا—خاص کران لوگوں کوجوچالاک ہیں یا اپنےکوچالاک سمجھتےہیں۔ ایک فن ہے۔ آپ شاید سمجھتےہوں گےکہ جس شخص نے بھی ‘‘لومڑی اور کوّے’’کی کہانی پڑھی ہے۔ وہ بخوبی کسی اور شخص کو بناسکتا ہے۔ آپ غلطی پر ہیں۔ وہ کوّا جس کا ذکرکہانی میں کیا گیا ہے ضرورت سے زیادہ بے وقوف تھا۔ ورنہ ایک عام کوّا لومڑی کی باتوں میں ہرگز نہیں آتا۔ لومڑی کہتی ہے۔ ‘‘میاں کوّے ہم نےسنا ہےتم بہت اچھا گاتے ہو۔’’وہ گوشت کا ٹکڑا کھانےکےبعد جواب دیتا ہے۔‘‘لومڑی۔ آپ نےغلط سنا۔ خاکسار تو صرف کائیں کائیں کرنا جانتا ہے۔’’


‘‘بڑا خوب صورت کتا تھا۔ آپ سےتو خاص محبت تھی’’۔

‘‘ہاں مجھ سےبہت لاڈکرتا تھا۔’’
‘‘کھانا بھی سنا ہےآپ کےساتھ کھاتا تھا۔’’

‘‘کہتےہیں آپ کی طرح مونگ کی دال بہت پسند تھی۔’’


‘‘آپ کا مطلب ہےچھیچھڑے۔’’

‘‘نہیں صاحب بکرےکا گوشت۔’’

‘‘بکرے کا گوشت واقعی بڑا سمجھ دار تھا۔ تیتر وغیرہ تو کھا لیتا ہوگا۔’’


‘‘یونہی منہ کا ذائقہ بدلنےکےلئے۔ سنا ہے۔ ریڈیو باقاعدگی سےسنتا تھا۔’’

‘‘ہاں ریڈیو کےپاس اکثر بیٹھا رہتا تھا۔’’

‘‘تقریریں زیادہ پسند تھیں یا گانے؟’’

‘‘یہ کہنا تومشکل ہے۔’’

‘‘میرے خیال میں دونوں۔ سنیما جانےکا بھی شوق ہوگا۔’’

‘‘نہیں سنیما توکبھی نہیں گیا۔’’

‘‘بڑے تعجب کی بات ہے۔ پچھلےدنوں تو کافی اچھی فلمیں آتی رہیں۔ خیراچھا ہی کیا۔ نہیں تو خواہ مخواہ آوارہ ہوجاتا۔’’

‘‘بڑا وفادارجانور تھا۔’’

‘‘اجی صاحب۔ ایسےکتے روز روز پیدا نہیں ہوتے۔ آپ نےشاید اڑھائی روپےمیں خریدا تھا۔’’

‘‘اڑھائی روپےنہیں اڑھائی سومیں۔’’

‘‘معاف کیجئے۔ کسی مہاراجہ نےآپ کو اس کےلئےپانچ روپے پیش کئےتھے۔’’

‘‘پانچ نہیں پانچسو۔’’

‘‘دوبارہ معاف کیجئے۔پانسو کےتوصرف اس کےکان ہی تھے۔ آنکھیں چہرہ اورٹانگیں الگ۔’’

‘‘بڑی رعب دارآنکھیں تھیں اس کی۔’’

‘‘ہاں صاحب کیوں نہیں جس سےایک بارآنکھ ملاتا وہ آنکھ نہیں اٹھا سکتا تھا۔’’

‘‘چہرہ بھی رعب دار تھا۔’’

‘‘چہرہ اجی چہرہ تو ہوبہوآپ سےملتا تھا۔’’

‘‘رائےصاحب نےہماری طرف ذرا گھوم کردیکھا۔ ہم نےجھٹ اٹھتےہوئےعرض کیا۔‘‘اچھا رائےصاحب صبرکےسوا کوئی چارہ نہیں واقعی آپ کو بہت صدمہ پہنچا ہے۔ آداب عرض۔’’

رائے صاحب سے رخصت ہو کر ہم مولانا کے ہاں پہنچے ۔ مولانا شاعر ہیں اور زاؔغ تخلص کرتےہیں۔

‘‘وہی۔ اعتبار کون کرے۔ انتظارکون کرے؟’’

‘‘جی ہاں ابھی مکمل ہوئی ہے۔’’

‘‘ارشاد۔’’


جھوٹےوعدہ پہ اعتبارکون کرے

رات بھر انتظار کون کرے’’

‘‘سبحان اللہ۔ کیا کرارا مطلع ہے ؎ رات بھرانتظارکون کرے۔ واقعی پینسٹھ سال کی عمرمیں رات بھرانتظارکرنا بہت مشکل کام ہے۔ اور پھرآپ تو آٹھ بجےہی اونگھنےلگتےہیں۔’’

‘‘ہےکچھ کام کا۔’’

‘‘کام کا تونہیں۔ لیکن آپ کی باقی مطلعوں سےبہتر ہے۔’’

‘‘شعرعرض کرتاہوں ؎

گوحسین ہے مگر لعیں بھی ہے

اب لعیں سے پیار کون کرے’’
‘‘کیا بات ہےمولانا۔ اس‘لعیں’کا جواب نہیں۔ آج تک کسی شاعرنےمحبوب کےلئےاس لفظ کا استعمال نہیں کیا۔ خوب خبر لی ہےآپ نےمحبوب کی۔’’

‘‘بجا فرماتے ہیں آپ۔ شعر ہے۔ ؎

ہم خزاں ہی میں عشق کرلیں گے

آرزوئے بہار کون کرے

‘‘بہت خوب۔ خزاں میں بیگم صاحب شاید میکےچلی جاتی ہیں۔ خوب موسم چنا ہےآپ نےاور پھرخزاں میں محبوب کوفراغت بھی توہوگی۔’’

مر گیا قیس نہ رہی لیلی

عشق کا کارو بار کون کرے

‘‘بہت عمدہ ؎ عشق کا کاروبارکون کرے۔ چشم بد دورآپ جو موجود ہیں۔ ماشاءاللہ آپ قیس سے کم ہیں۔’’
‘‘نہیں قبلہ ہم کیا ہیں۔’’

‘‘اچھا کسرنفسی پراترآئے۔ دیکھئے بننےکی کوشش مت کیجئے۔’’

‘‘مقطع عرض ہے۔’’

‘‘ارشاد۔’’

‘‘رنگ کالا۔ سفید ہے داڑھی

زاغؔ سے پیار کون کرے
‘‘اے سبحان اللہ۔ مولانا کیا چوٹ کی ہےمحبوب پر۔ واللہ جواب نہیں،اس شعر کا۔ ؎ زاغ سے پیارکون کرے۔ کتنی حسرت ہےاس مصرع میں۔’’

‘‘واقعی؟’’
‘‘صحیح عرض کررہا ہوں۔ اپنی قسم یہ شعر تو استادوں کے اشعار سے ٹکر لے سکتا ہے۔کتنا خوبصورت تضاد ہے۔ ؎ رنگ کالا سفید ہے داڑھی۔ اور پھر زاغ کی نسبت سے کالا رنگ کتنا بھلا لگتا ہے۔’’

زاغؔ صاحب سےاجازت لےکرہم مسٹر‘‘زیرو’’کےہاں پہنچے۔آپ آرٹسٹ ہیں اور آرٹ کےجدید اسکول سےتعلق رکھتے ہیں۔ انہوں نےہمیں اپنی تازہ تخلیق دکھائی۔ عنوان تھا۔ ‘‘ساون کی گھٹا’’ہم نے سنجیدگی سے کہا۔‘‘سبحان اللہ۔ کتنا خوبصورت لہنگا ہے۔’’

‘‘لہنگا۔ اجی حضرت یہ لہنگا نہیں۔ گھٹا کا منظرہے۔’’

‘‘واہ صاحب آپ مجھےبناتےہیں۔ یہ ریشمی لہنگا ہے۔’’

‘‘میں کہتا ہوں یہ لہنگا نہیں ہے۔’’


‘‘یقین کیجئےمیں نےلہنگا’’

‘‘اجی چھوڑیئےآپ کےتحت الشعورمیں ضرورکسی حسینہ کا لہنگا تھا۔دراصل آرٹسٹ بعض اوقات خود نہیں جانتا کہ وہ کس چیز کی تصویرکشی کررہا ہے۔’’

‘‘لیکن یہ لہنگا ہرگزنہیں’’

‘‘جناب میں کیسےمان لوں کہ یہ لہنگا نہیں۔ کوئی بھی شخص جس نےزندگی میں کبھی لہنگا دیکھا ہے۔ اسےلہنگا ہی کہےگا۔’’

‘‘دیکھئےآپ زیادتی کر رہےہیں۔’’


‘‘اس کا مطلب یہ ہوا۔ میں اپنےخیال کو واضح نہیں کرسکا۔’’

‘‘ہاں مطلب تویہی ہے۔ لیکن بات اب بھی بن سکتی ہے۔ صرف عنوان بدلنےکی ضرورت ہے۔’’ساون کی گھٹا۔‘کی بجائے’۔ ان کا لہنگا‘ کردیجئے’۔

مسٹرزیرونےدوسری تصویردکھاتےہوئے کہا۔‘‘اس کےمتعلق کیا خیال ہے’’غورسےتصویرکو دیکھنےکےبعد ہم نےجواب دیا۔‘‘یہ ریچھ تولاجواب ہے۔’’

‘‘ریچھ نہیں تواورکیا ہے۔’’

‘‘یہ ہےزمانہ مستقبل کا انسان۔’’

‘‘اچھا توآپ کےخیال میں مستقبل کا انسان ریچھ ہوگا۔’’

‘‘صاحب یہ ریچھ ہرگزنہیں۔’’

‘‘چلئےآپ کوکسی ریچھ والےکےپاس لےچلتےہیں۔ اگروہ کہہ دے کہ یہ ریچھ ہےتو۔’’

‘‘تومیں تصویربنانا چھوڑدوں گا۔’’

‘‘تصویریں توآپ ویسےہی چھوڑدیں تواچھا رہے۔’’

‘‘وہ کس لئے۔’’

‘‘کیونکہ جب کوئی آرٹسٹ انسان اورریچھ میں بھی تمیزنہیں کرسکتا۔ تو تصویریں بنانےکا فائدہ۔’’

مسٹرزیرونےجھنجھلا کر کہا۔‘‘یہ آج آپ کو ہوکیا گیا ہے۔’’

ہم نےقہقہہ لگا کرعرض کیا۔‘‘آج ہم بنانےکےموڈ میں ہیں۔ اورخیرسےآپ ہمارے تیسرے شکار ہیں۔’’



بزم خواتین
سرور جمال


بہن تہذیب خانم ست گھنی سی تحریر فرماتی ہیں

’’اللہ تعالیٰ نے بندہ زادی کو بروز منگل، بتاریخ چودہ شعبان بمطابق دس جون سال رواں ایک پوتی سے نوازا ہے، لڑکی کا رنگ ماں پر اور نقشہ باپ پر گیا ہے۔ آپ بہنوں سے استدعاء ہے، کہ اس کی درازیٔ عمر کی دعاء کریں، تاکہ وہ بھی میری طرح پڑپوتی کی مالک بنے ساتھ میں اچھا گھر وبرنصیب ہو۔ آمین۔’’
کوہ ندا سے کریمہ بہن لکھتی ہیں


‘‘محترمہ فضیحت خانم صاحبہ کلسر سے خبر دیتی ہیں۔’’

‘‘میرے نور نظر لخت جگر نے اس سالkGIکا سالانہ امتحان امتیازی نمبروں پاس کیا ہے۔برخوردار کی عمر محض دس سال ہے، اس نے اتنی کم عمری میں ایسی مشان کامیابی حاصل کر کے اپنے خاندان کا گذشتہ ریکارڈ توڑ دیا ہے۔ اس کی اس عظیم کامیابی حاصل کرکے اپنے خاندان کا گذشتہ ریکارڈ توڑدیا ہے۔ اس کی اس عظیم کامیابی پر اپنے پیارے پرچے کو ایک خریدار پیش کر رہی ہوں۔’’

محترمہ حکمت آراء بیگم سنولی سے انتہائی مسرت کے ساتھ اس بات کی اطلاع بہنوں کو دے رہی ہیں کہ ‘‘گذشتہ ہفتہ ان کے گھر ایک معرکۃ الآراء جنگ ساس بہو کے درمیان ہوئی، اگرچہ مقابلہ سخت اور برابر کا تھا، لیکن اس کے باوجود فتح ان کی یعنی بہو کی ہوئی، یہ صرف ان ہی کے لئے نہیں، بلکہ پوری ‘‘بہو خواہری’’ کے لئے فخر کی بات ہے، اپنی اس شاندار کامیابی پر وہ دس روپے نادار بہنوں کے لئے بھیج رہی ہیں تاکہ سال بھر کے لئے ان کے نام رسالہ جاری کردیا جائے۔’’

تمسر سے ام کلثوم صاحبہ تحریر فرماتی ہیں


حسرت ان غنچوں پہ ہے جو بن کھلے مرجھاگئے



محترمہ قاضیہ خاتون صاحبہ جھانکی سے فرماتی ہیں

‘‘میرے خالوکی پھوپھی کے چمنستان حیات میں دس بچوں کے بعد گیارہویں بچے نے پھول کھلا کر ایک ٹیم کومکمل کیا ہے، خدا نومولود کو پوری ٹیم کے ساتھ رہتی دنیا تک قائم رکھے اور کسی طرح کا غم وفکر ان کی خوشیوں پر فتح نہ پائے۔آمین ثم آمین۔’’

محترمہ حسین بانوصاحبہ چکراسے لکھتی ہیں

‘‘میرے ہونٹ موٹے اور دانت لمبے ہیں۔ ہنسیی ہوں تو بری لگتی ہوں، بہن کوئی آزمودہ علاج بتائیں۔’’

جواباً عرض ہے کہ ہنسنا یا مسکرانا بالکل چھوڑدیں، آپ اچھی لگنے لگیں گی، آزمودہ ترکیب ہے—ادارہ

بہن گوہر دانہ صاحبہ بکھیر پوری سے لکھتی ہیں—

‘‘میرے سگےدیور کےخسر صاحب کےحقیقی بڑے بھائی عین عالم جوانی میں اس دارفانی سے کوچ کر گئے۔ مرحوم نے اپنے پیچھے چار بیوائیں، آٹھ صاحبزادے، گیارہ صاحبزادیاں، اور پچاس ہزار قرض چھوڑے ہیں۔ خدا سے دعاء گوہوں، کہ خدا ان کی مغفرت کرے اور پس ماندگان اورقرض خواہوں کو صبر جمیل عطا فرمائے۔ آمین۔’’

محترمہ حوربانو صاحبہ سنبل سےتحریر فرماتی ہیں

‘‘میری پیشانی چوڑی،کان بڑے، آنکھیں چھوٹی اور رنگ کالا ہے، جن کی وجہ سے میری دل کشی میں کمی آگئی ہے، اس سے نجات دلانے کے لئے بہن کوئی آسان، سستا اور مجرب نسخہ یا ترکیب لکھیں۔’’
‘‘بہنیں اپنی اس مصیبت زدہ بہن کی مصیبت دور کرنے کی طرف رجوع ہوکر دونوں جہاں کا ثواب حاصل کریں—ادارہ


محترمہ آپ اس لئے‘‘دسترخوان جدید بے تصویر’’کی ایک جلد دفتر سے بذریعہ وی پی منگوالیں، اس میں آپ کو مطلوبہ ترکیبوں کے علاوہ بہت سے دوسرے نادر و انوکھے پکوان کی ترکیبیں بھی مل جائیں گی—ادارہ
محترمہ ناصحہ بیگم صاحبہ کانکے سے تحریر فرماتی ہیں

‘‘میری جٹھانی کی خالہ ذاد بہن کی نند کی شادی خانہ آبادی جناب منظور حسن صاحب او۔ڈبلیو۔ایل کے صاحبزادے مقبول حسن صاحب ایف۔او۔ایکس سے بروز بدھ بتاریخ 27اگست 1971ءکی شب کو ہوئی۔ خدا سے دست بہ دعا ہوں کہ دولھا دہن کی زندگی ہرشب شب برات اورہرروزعید کی مثال ہو۔ دولھا تمام عمر دلہن کا غلام رہے اور دلہن کی زندگی ساس نند کے جھگڑوں، بلکہ خود ان کی زندگی سے پاک وصاف رہے۔’’

محترمہ عارفہ بیگم جموئی سے لکھتی ہیں

‘‘میری والدہ عرصہ دس سال سے عارضۂ قلب میں مبتلا ہیں۔ بہنی کوئی ایسا گھریلو ٹوٹکہ لکھیں کہ وہ اس موذی مرض سے نجات پاجائیں۔’’

بہنیں متوجہ ہوں—ادارہ

جوابات

• محترمہ قدرت سبحان بانو کے مصائب کے جواب میں محترمہ فضیلت النساء بیگم سرسی سے تحریر فرماتی ہیں
‘‘بہن آپ کےشوہرکی بےراہ روی کوپڑھ کراورآپ کی مصیبت کو یادکرکے میں آٹھ آٹھ آنسوروئی۔ آپ سرسی کے تکیہ والے شاہ صاحب سے مل کر کوئی تعویذ یا گنڈہ حاصل کیجئے۔ اس کے استعمال سے آپ کے شوہر تمام دنیا کو چھوڑ کر صرف آپ کے ہوکر رہیں گے۔ ساتھ ہی آپ طلسمی کا جل بھی لگایا کریں۔ شوہر پر اس کا اثر جادو کی طرح ہوتا ہے۔

محترمہ ثمینہ صاحبہ نے بال بڑھانے کی ترکیب پوچھی ہے، جس کے جواب میں عالیہ سلطانہ نے یہ چند نسخے ارسال کئے ہیں
۱پاؤ بھر پیاز ایک بوتل سرکہ میں پکا کر پیس لیں۔ ہر روز بالوں کی جڑوں میں اچھی طرح مالش کریں، بال بے تحاشا بڑھ جائیں گے۔

۲مینڈک کا سر کڑوے تیل میں پکاکر سر میں لگائیں۔

۳شہتوت کی پتی ارہر کی دال میں پیس کر بالوں کو دھوئیں۔ بال خوب بڑھیں گے، کڑوے تیل میں کٹھائی پیس کر ملالیں اور بالوں کی جڑوں میں لگائیں، تو بال سفید نہیں ہوں گے اور خوب بڑھیں گے۔

۴بالوں کو بڑھانے کا سب سے آسان نسخہ یہ ہے کہ بازار سے نقلی بال خرید لیں اور اپنے اصلی بالوں میں لگائیں۔ بہت ہی ہمہ گیر نسخہ ہے۔ نقل اصل سے بڑھ جائے گا۔

• ن۔ق صاحبہ نے بالکوٹ سے گذشتہ ماہ قد بڑھانے کی ترکیب پوچھی تھی محترمہ خالدہ صدیقی صاحبہ اس کی ترکیب لکھتی ہوئی فرماتی ہیں۔

‘‘قد بڑھانے کے لئے مقوی غذائیں کافی مددگار ثابت ہوتی ہیں لہٰذا کھانے میں گھی، دودھ دودھ اگر اونٹنی کا دستیاب ہوجائے تو زیادہ بہتر ہوگا مکھن وغیرہ زیادہ سے زیادہ استعمال کریں۔ اس کے لئے جمنا سٹک بے حد ضروری ہے۔ ن۔ق صاحبہ کو چاہئے کہ چمگادڑ کی طرح الٹا لٹکنے کی کوشش کریں، آزمودہ نسخہ ہے، قد ضروربڑھ جائے گا۔

• ایک موٹی بہن کے لئے محترمہ کاہیدہ سلطان صاحبہ تحریر فرماتی ہیں

‘‘بہن موٹاپا دور کرنے کا سب سے اچھا علاج ینچروپیتھی ہوتا ہے۔ آپ اسے ضرور آزمائیے۔ علاج ذیل میں درج ہے۔

علاج
دویوم خالی ہوا پر گذارہ کیا جائے۔ یعنی صرف ہوا کھائی جائے۔ تیسرے روز—صرف ترکاریاں—صبح دو ابلے ہوئے آلو، وزن دس گرام سے زیادہ نہ ہو دوپہر میں کدو کا سوپ ایک بڑا چمچہ شام ایک کافی کی پیالی میں بغیر شکرودودھ کے ہلکی چائے، بلکہ اگر صرف گرم پانی پئیں، تو زیادہ مفید ہوگا۔ رات کو پھر ابلے ہوئے دو آلو وزن دس گرام نمک کسی چیز میں ڈالیں ترکاری خود جسم میں نمک مہیا کرے گیچوتھے دن بھی یہی غذا رہے گی، پانچویں اور چھٹے دن محض پھویں کے جوس پر گذارہ کریں— ایک وقت میں جوس ایک بڑے چمچے سے زیادہ نہ پئیںساتویں دن بھی یہی سب چیزیں چلیں گی۔ صرف دوپہر میں ایک روٹی، انڈے کی زردی کے چوتھائی حصے سے کھائیں۔ روٹی کا وزن مرغی کے ایک لمبے پر کے وزن سے زیادہ نہ ہوکبھی کبھی مچھلی اور گوشت بھی—جی چاہے تو کھاسکتی ہیں لیکن وزن دس گرام سے زیادہ نہ ہو۔



آلو، چینی، چاول، روٹی، گوشت، مچھلی اور انڈا مندرجہ بالا وزن کے مطابق کھاسکتی ہیں

یہ خوراک آپ کم سے کم سال بھر کھائیے، اگر دبلی سینک سلائی نہ ہوجائیں تو ہمارا ذمہ—’’
بائی فوکل کلب
مشتاق احمد یوسفی
چار مہینے ہونے آئے تھے۔ شہر کا کوئی لائق ڈاکٹر بچا ہوگا جس نے ہماری مالی تکالیف میں حسب لیاقت اضافہ نہ کیا ہو۔ لیکن بائیں کہنی کا درد کسی طرح کم ہونے کا نا م نہ لیتا تھا۔ علاج نے جب شدت پکڑی اورمرض نے پیچیدہ ہو کر مفلسی کی صورت اختیارکرلی تو لکھنؤ کے ایک حاذق طبیب سے رجوع کیا جو صرف مایوس اور لب گور مریضوں پر عمل مسیحائی کرتے تھے۔مریض کے جانبر ہونے کا ذرا بھی امکان نظا آئے تو بگڑ جاتے اور اسےدُھتکار کر نکلوا دیتے کہ جاؤ، ابھی کچھ دن اورڈاکٹر سے علاج کراؤ۔ اللہ نے ان کے ہاتھ میں کچھ ایسا اعجاز دیا تھا کہ ایک دفعہ ان سے رجوع کرنے کے بعد کوئی بیمار خواہ وہ بستر مرگ پر ہی کیوں نہ ہو،مرض سے نہیں مرسکتا تھا۔ دواسے مرتا تھا۔ مرض کے جراثیم کے حق میں توان کی دواگویا آب حیات کاحکم رکھتی تھی۔غریبوں کاعلاج مفت کرتے،مگر روٗسا کو فیس لیے بغیرنہیں مارتے تھے۔ حکیم صاحب اونچا سنتےہی نہیں،اونچا سمجھتے بھی تھے۔ یعنی صرف مطلب کی بات۔ شاعری بھی کرتےتھے۔ ہم اس پراعتراض کرنے والے کون؟ لیکن مصیبت یہ تھی کہ طبابت میں شاعری اور شاعری میں طبابت کے ہاتھ دکھا جاتے تھے۔ مطلب یہ کہ دونوں میں وزن کے پابند نہ تھے۔ حکیموں میں اپنے علاوہ، استاد ابراھیم ذوؔق کے قائل تھے۔ وہ بھی اس بناء پر کہ بقول آزؔاد، استاد نے موسیقی اورنجوم سیکھنے کی سعیٔ نامشکورکے بعد طب کوچند روز کیا۔ مگراس میں خون ناحق نظرآنےلگے۔ چنانچہ انہی صلاحیتوں کارخ اردوشاعری کی طرف موڑدیا۔حکیم صاحب موصوف اپنی ذات وبیاض پرکامل اعتمادرکھتے تھے۔ ہاں کبھی اپنی ہی ایجاد کردہ معجون فلک سیرکے زیراثر طبیعت فراخدلی وفروتنی پر مائل ہوجائے تو سخن فہم مریض کے سامنے یہاں تک اعتراف کرلیتے کہ ایک لحاظ سےغالب ان سے بہتر تھا۔خط اچھے خاصےلکھ لیتا تھا۔مگراب وہ مکتوب الیہ کہاں، جنھیں کوئی ایسے خط لکھے۔

خاندانی حکیم تھے۔ اورخاندان بھی ایسا ویسا ان کےپردادا بہ سندیلہ کے جالینوس تھے۔بلکہ اس سے بھی بڑھ کر۔حکیم جالینوس نابینا و کثیرالازدواج نہ تھا۔ یہ تھے۔ نباضی میں چار دانگ سندیلہ میں ان کاکوئی ثانی نہ تھا۔راویان رنگیں بیاں گزراش کرتے ہیں کہ آبائی حویلی میں چاربیگمات جن میں ہر ایک چوتھی تھیاوردرجنوں حرمیں اورلونڈیاں رلی پھرتی تھیں۔تہجد کے وقت وضو کرانے کی ہرایک کی باری مقررتھی،مگرآدھی رات گئےآواز دےکرسب کی نیند خراب نہں کرتےتھے۔ہولےسےنبض چھوکرباری والی کوجگادیتےتھے اور ایسا کبھی نہیں ہوا کہ غلط نبض پر ہاتھ ڈالا ہو۔

نبیرۂ جالینوس نے ہماری نبض، زبان، جگر، پیٹ، ناخن، قارورہ، پپوٹے۔۔۔ مختصر یہ کہ سوائے کہنی کے ہرچہز کا معائنہ فرمایا۔ فیس کا تعین کرنے سے پہلے ہماری کار کا انجن بھی اسٹارٹ کروا کے بچشمۂ خود ملاحظہ فرمایا اور فیس معاف کردی۔ پھر بھی احتیاطاً پوچھ لیا کہ مہینے کی آخری تاریخوں میں آنکھوں کے سامنےتر مرے ناچتے ہیں؟ ہم نے سر ہلا کر اقرار کیا تو مرض اور اردو زبان کے مزے لوٹتے ہوئے فرمایا کہ دست بخیر مقام ماؤف پر جودرد ہے، درد میں جو چپک ہے، پپک میں جو ٹیس ہے، اور ٹیس میں جو کسک رہ رہ کر محسوس ہوتی ہے، وہ ریاحی بقول مرزا، یہ تشخیص نہ تھی،ہمارے مرض کی توہین تھی۔ہمارے اپنے جراثیم کے منہ پر طمانچہ تھا۔ چنانچہ یونانی طب سے رہا سہا اعتقاد چوبیس گھنٹوں کے لیے بالکل اٹھ گیا۔ ان چوبیس گھنٹوں میں ہم نے کہنی کا ہرزاویے سے ایکس رے کرایا۔ لیکن اس سے مایوسی اور بڑھی۔ اس لیے کہ کہنی میں کوئی خرابی نہیں نکلی
پورے دو مہینے مرض میں ہند و یوگ آسن اور میتھی کے ساگ کا اضافہ کرنے کے بعد ہم نے مرزا سے جاکر کیفیت بیان کی۔ استماع حال کے بعد ہماری دائیں چینیک پر دو انگلیاں رکھ کر انہوں نے نض دیکھی۔ ہم نے حیرت سےان کی طرف دیکھا تو بولے،چالیس سال بعد مرد کا دل نیچے اتر آتا ہے پھر فرمایا، تمہارا علاج یہ ہے کہ فوراً بائی فوکل بنوالو۔ھم نے کہا مرزا تم تو شراب بھی نہیں پیتے۔ کہنی کا آنکھ سے کیا تعلق؟ بولے،چار پانچ مہینےسےدیکھ رہاہوں کہ تمہاری پاس کی نظربھی خراب ہوگئی ہے۔کتاب نزدیک ہو تو تم پڑھ نہیں سکتے۔ تقاضائے سن ہی کہنا چاہیے۔تم اخباراورکتاب کوآنکھ سے تین فٹ دور بائیں ہاتھ میں پکڑ کے پڑھتے ہو۔ اسی لیے ہاتھ کے پٹھےاکڑ گئے ہیں۔چنانچہ کہنی میں جو درد ہے، درد میں جو۔۔۔۔۔ الخ۔

مانا کہ مرزاہمارے مونس وغم خوارہیں، لیکن ان کےسامنے افشائے مرض کرتے ہوئے ہمیں ہول آتا ہے۔ اس لیے کہ وہ اپنے فقیری چٹکلوں سے اصل مرض کوتوجڑبنیاد سے اکھیڑ کر پھینک دیتے ہیں،لیکن تین چارنئے مرض گلے پڑجاتے ہیں،جن کےلیے پھر انہی سےرجوع کرناپڑتا ہے۔اوروہ ہردفعہ اپنےعلاج سے ہرمرض کوچارسےضرب دیتے چلے جاتے ہیں۔ فائدہ اس طریق علاج کا یہ ہے کہ شفائےجزوی کے بعد جی پھرعلالت اصلی کے رات دن ڈھونڈتا ہے۔ اور مریض کو اپنےمفرد مرض کے مرحوم جراثیم بے طرح یاد آتے ہیں اوروہ ان کی شفقتوں کو یاد کرکرکے روتا ہے۔ کچھ دنوں کی بات ہے۔ہم نے کہا، مرزا تین چار مہینے سے ہمیں تکیے پر صبح درجنوں سفید بال پڑے ملتے ہیں۔فرمایا، اپنے تکیے پر؟عرض کیا ہاںشرلک ہومز کے مخصوص جاسوسی انداز میں چند منٹ گہرےغوروخوض کے بعد فرمایا،غالباً تمہارے ہوں گے۔ ہم نے کہا،ہمیں بھی یہی شبہ ہوا تھا۔ بولے،بھائی میرے تم نےتمام عمر ضبط واحتیاط سے کام لیا ہے۔اپنے نجی جذبات کو ہمیشہ شرعی حدود میں رکھا ہے۔ اسی لیے تم 38سال کی عمرمیں گنےر ہوگئےہواس تشخیص کے بعد انہوں نے ایک روغنی خضاب کا نام بتایا، جس سے بال کالےاورمضبوط ہو جاتے ہیں۔ چلتے وقت انہوں نے ہمیں سختی سےخبردارکیاکہ تیل برش سے لگیا جائے ورنہ ہتھیلی پر بھی بال نکل آئیں گے،جس کے وہ اوردوا سازکمپنی ہرگز ہرگزذمہ دارنہ ہوں گے۔ واپسی میں ہم نےانتہائی بے صبری کےعالم میں سب سے بڑے سائزکی شیشی خریدی اوردکاندارسےریزگاری بھی واپس نہ لی کہ اس میں سراسروقت کا زیاں تھا۔ چالیس دن کے مسلسل استعمال سے یہ اثر ہوا کہ سرپرجتنےبھی کالےبال تھے،وہ توایک ایک کرکےجھڑ گئے۔البتہ جتنےسفیدبال تھے،وہ بالکل مضبوط ہوگئے۔چنانچہ آج تک ایک سفید بال نہیں گرا، بلکہ جہاں پہلے ایک سفید بال تھا، وہاں اب تین نکل آئے ہیں۔

بائی فوکل کا نام آتے ہی ہم سنبھل کے بیٹھ گئے۔ ہم نے کہا، مرزا مگر ہم تو ابھی چالیس سال کے نہیں ہوئے۔ بولے، مرض کے جراثیم پڑھے لکھے نہیں ہوتے کہ کیلنڈر دیکھ کر حملہ کریں۔ ذرا حال تودیکھواپنا۔ صحت ایسی کہ بیمہ کمپنیوں کے ایجنٹ نام سے بھاگتے ہیں۔ صورت ایسی جیسے، معاف کرنا، ریڈیوفوٹو۔ اور رنگ بھی اب گندمی نہیں رہا۔ خوف الہٰی واہلیہ سے زرد ہوگیا ہے۔اگر کبھی یاروں کی بات مان لیتے تو زندگی شنور جاتی۔ ہم نے کہا، ہمارا جوحال ہے وہ تنہا ایک آدمی کےغلط فیصلوں سے ہرگز نہیں ہوسکتا۔ ہمیں تواس میں پوری قوم کا ہاتھ نظر آتا ہے فرمایا، چاپان میں فن باغبانی کے ایک مخصوص شعبے بونسائی کو بڑی قدرکی نگاہ سے دیکھا جاتا ہے۔ اس کے ماہرپشت رد پشت درختوں کواس چاؤچونچلے سےاگاتے اورسینچتے ہیں اوران کی اٹھان کواس طرح قابو میں رکھتے ہیں کہ تین تین سو سال پرانے درخت میں پھل پھول بھی آتے ہیں،پت جھڑ بھی ہوتا ہے،مگرایک بالشت سے اونچا نہیں ہونے پاتا۔ تم نےاپنی شخصیت کو اسی طرح پالا پوسا ہے۔

ہم نے آنکھوں میں آنسو بھر کےکہا، مرزاہم ایسے نہ ہوتے توتم کسےنصیحت کرتے؟کچھ نرم پڑے۔ فرمایا نصیحت سےغرض اصلاح کس مسخرے کو ہے۔مگرتم نے دماغ سے کبھی کام نہیں لیا۔ خالی چال چلن کے برتے پرساری زندگی گزاردی۔ ہم نے کہا،مرزا تم تو یہ نہ کہو۔ ہم تمام عمراپنی خواہشات سےگوریلا جنگ کرتے رہے ہیں۔ تم ہمارے دل کے کھوٹ سے واقف ہو۔ یہ آتش سوق
پوری بجھی نہیں، یہ بجھائی ہوئی سی ہے

جہاں تک اعمال کا تعلق ہے،خداشاہد ہے کہ ہمارا کوئی کام، کوئی عمل خلاف شرع نہیں۔لکنف اگرجنت ودوزخ کا فیصلہ فقط نیت کی بناء پر ہوا تو ہمارے دوزخ میں جانےمیں خود ہمیں کوشبہ نظرنہیں آتا۔ مسکرادیے۔ فرمایا،جن خواتین نےاپنی خوبصورتی سے تمہارے دھیان گیان میں خلل ڈالا،ان کی تعداد، کچھ نہیں تو،کراچی کی نصف آبادی کے برابر تو ہوگی؟

ہم نے مرزا کو یاد دلایا کہ لڑکپن ہی سے ہم پرامن زندگی بسر کرنے کے سخت خلاف رہے ہیں۔ مار دھاڑ سے بھرپور جیمس بانڈ جیسی زندگی گزارنے کی خاطر کیسے کیسے جتن کیے۔انہیں توکیایادہوگا،قاضی عبدالقدوس ان دنوں ہمیں BULL FIGHTING کی ٹرینگ دیا کرتے تھے۔اورایک داڑھی داربوک بکرے کو سرخ ترکی ٹوپی پہنا کر،ہمیں اس کے خلاف اشتعال دلایا کرتے تھے۔مڈل میں 33نمبر سے حساب میں فیل ہونے کے بعد ہم نےذریعئہ معاش کےبارےمیں یہ فیصلہ کیاکہ والدہ اجازت دےدیں تو PIRATEبحری قزاق بن جائیں۔ لیکن جب سن شعور کو پہنچے اور انگریزحکمرانوں سے نفرت کے ساتھ ساتھ نیک و بدکی تمیزبھی پیدا ہوئی توزندگی کے نصب العین میں،مرزاہی کے مشورے سے، اتنی اصلاح کرنی پڑی کہ صرف انگریزوں کے جہازوں کو لوٹیں گے۔مگر ان کی میموں کےساتھ بد سلوکی نہیں کریں گے۔ نکاح کریں گے۔

فرمایا ‘‘یہ سب علامتیں‘‘مڈل ایج’’کی ہیں، جو تمہارے کیس میں ذراسویرے ہی آگئی ہے۔ ایک روسی انارکسٹ نے ایک دفعہ کیا اچھی تجویز پیش کی تھی کہ 25سال سے زائد عمروالوں کوپھانسی دے دی جائے۔ لیکن پھانسی سے زیادہ عبرت ناک سزا تم جیسوں کےلیے یہ ہوگی کہ تمہیں زندہ رہنےدیا جائے۔‘‘مڈل ایج’’کا بجزپیری،کوئی علاج نہیں۔ہاں تنگ دستی اورتصوف سے تھوڑا بہت آرام آجاتا ہے۔ہمارے یہاں سن یاس کے،لے دے کے،دوہی مشغلے ہیں۔عیاشی۔۔۔۔۔اوراگر اس کی استطاعت نہ ہوتو۔۔۔۔۔تصوفاورقوالی مان دونو ں کا عطر فتنہ ہے
‘‘اورتمہاراعلاج ہے،ایک عددبائی فوکل اور جمعرات کی جمعرات قوالیدودن سے سائیں گلمبرشاہ کاعرس ہو رہا ہے۔ آج رات بھی ہمارے پیر صاحب قبلہ نے محفل سماع کا اہتمام فرمایا ہے۔ مٹکے والے قوالوں کی چوکی کے علاوہ حیدرآباد کی ایک طوائف بھی ہدیۂ نیاز پیش کرے گی۔’’ہم نے پوچھا ‘‘زندہ طوائف؟’’بولے،‘‘ہاںسچ مچ کیمرے کیوں جارہے ہو؟ شین قاف کے علاوہ نک سک سے بھی درست۔ حضرت سے بعتر ہونے کے بعد اس نے شادی بیاہ کے مجروں سے توبہ کرلی ہے۔ اب صرف مزاروں پر گاتی ہے یا ریڈیوپاکستان سےاور صاحبایسا گاتی ہے،ایسا گاتی ہے کہ گھنٹوں دیکھتے رہوہنستے کیا ہو۔ ایک نکتہ آج بتائے دیتے ہیں۔۔۔۔ گانے والی کی صورت اچھی ہو،تو مہمل شعر کا مطلب بھی سمجھ میں آجاتا ہے۔’’
عشاء کے بعد ہم نے قوّالی کی تیاریاں شروع کیں۔عید گا کڑھا ہواکرتا پہنا۔ جمعہ کی نمازوالے خاص جوتے نکالے۔مسجد میں ہم کبھی عام جوتے پہن کرنہیں جاتے۔ اس لیے کہ جوتے اگر ثابت ہوں تو سجدے میں بھی دل انہیں میں پڑا رہتا ہےمرزا ہمیں لینےآئے تو نتھنےپھڑکاتے ہوئے دریافت کیا کہ آج تم میں سے جنازے کی سی بو کیوں آرہی ہے؟ہم نے گھبرا کراپنی نبض دیکھی۔ دل توابھی دھڑک رہا تھا۔ کچھ دیربعد بات سمجھ میں آئی تو ہم نےاقرارکیا کہ گرم شیروانی دوسال بعد نکالی ہے۔ کافوری گولیوں کی بو بری طرح بس گئی تھی۔اسے دبانے کے لیے تھوڑاساحناکاعطرلگالیا ہے۔ کہنے لگے،جہاں آداب محفل کا اتنا لحاظ رکھا ہے،وہاں اتنا اورکروکہ ایک ایک روپے کے نوٹ اندرکی جیب میں ڈال لو۔ہم نے پوچھا کیوں؟فرمایا،جو شعرتمہاری یا میری سمجھ میں آجائے،اس پرایک نوٹ ادب کے ساتھ نذر کرنا۔ چنانچہ تمام رات ہماری یہ دہری ڈیوٹی رہی کہ دام شنیدن بچھائے بیٹھے رہیں اور اس شغل شبینہ کے دوران مرزا کے چہرے پر بھی مستقل نظر جمائے رہیں کہ جوں ہی ان کے نتھنوں سے ہویدا ہو کہ شعر سمجھ میں آگیا ہے، اپنی ہتھیلی پہ نوٹ رکھ کر پیرومرشد کو نذر گزارنیں اور وہ اسے چھو کر قوالوں کو بخش دیں۔

اپنی ذات سے مایوس لوگوں کا اس سے زیادہ نمائندہ اجتماع ہم نے اپنے چالیس سالہ تجربے میں نہیں دیکھا۔ شہر کے چوٹی کے ادھیڑ یہاں موجود تھے، ذرا دیر بعد پیر صاحب تشریف لائے۔ بھاری بدن۔ نیدے میں بھری ہوئی آنکھیں۔ چھاج سی داڑحی۔ کترواں لبیں۔ٹخنوں تک گیروا کرتا۔سرپر سیاہ مخمل کی چوگہ شیہ ٹوپی، جس کے نیچے روپہلی بالوں کی کگر۔ ہاتھ میں سبز جریب۔ سازملائے گئے۔ یعنی ہارمونیم کو تالیوں سےاورتالیوں کومٹکےسےملایا گیا۔اورجب کلام شاعر کو ان تینوں کے تابع کرلیا گیاتوقوالی کارنگ جما۔ہمارا خیال ہے کہ اس پائے کے مغنیوں کو تومغلوں کےزمانےمیں پیداہوناچاہیےتھا،تاکہ کوئی بادشاہ انہیں ہاتھی کے پاؤں تلے رندواڈالتا۔انہوں نےمولانا جاؔمی کے کلام میں میرابائی کے دوہوں کواس طرح شیرو شکر کیا کہ فارسی زبان سراسرمارواڑی بولی ہی کی بگڑی ہوئی شکل معلوم ہونے لگی۔ اور ہم جیسے بے علمے کوتواصل پرنقل کا دھوکا ہونے لگا۔

قوالی شروع ہوئی ہے توہم پانچویں صف میں دوزانوبیٹھے تھے۔نہیں،محض دوزانونہیں۔اس طرح بیٹھے تھے جیسے التحیات پڑھتے وقت بیٹھے ہیں۔ لیکن جیسے ہی محفل رنگ پر آئی، ہم حال کھیلنے والوں کے دھکے کھاتے کھاتے اتنے آگے نکل گئے کہ رات بھر ٹانگیں غلیل کی طرح پھیلائے ایک ہارمونیم کو گود میں لیے بیٹھے رہے۔ایک نووارد نے ہمیں ایک روپیہ بھی دیا۔ ہماراحشریعنی چائے پانی بھی قوالوں کےساتھ ہوا۔دھکوں کے ریلےمیں ہم قوالوں کی ٹولی کو چیرتے ہوئے دوسرے دروازے سے کبھی کےباہرنکل پڑے ہوتے،مگر بڑی خیریت گزری کہ ایک کلارینٹ نے ہمیں بڑی مضبوطی سے روکے رکھا۔ یہ کلارینٹ کوئی سواگز لمبا ہوگا۔ اس کا بے ضررسرا تو سازندے کے منہ میں تھا، لیکن پھن ہمارے کان میں ایسا فٹ ہوگیا تھا کہ زورکے دھکوں کے باوجود ہم ایک انچ آگے نہیں بڑھ سکتے تھے۔

آخرشب حضرت نے بطور خاص فرمائش کرکے طوائف سے اپنی ایک،بحرسے خارج غزل گوائی،جسے اس غیرت ناہید نےسرتال سے بھی خارج کرکے سہ آتشہ کردیا۔حضرت اپنا کلام سن کر اس قدر آبدیدہ ہوئےکہ چھپاہوارومالجس کے حاشیے پر چند اشعار کھانے کی فضیلت میں رقم تھےترہوگیا۔مقطع جی توڑکرگایااورزباں پہ بارخدایاشاعرکا نام آیا توناچتےہوئےجاکرسرسامنےکردیا۔حضرت نےازراہ پرورش اصلی چھوہارے کی گٹھلیوں کی ہزاردانہ تسبیح اپنےدست غناآلود سے اس کے گلے میں ڈال دی۔اوراپنی خاک پااورحجرۂ خاص کی جاروب بھی مرحمت فرمائی۔چار بجے جب سب کی جیبیں خالی ہوگئیں توبیشترکوحال آگیا۔اورایسی دھمال مچی کہ تکیہ کے گنبد کی ساری چمگادڑیں اڑ گئیں۔کسی کے پاؤں کی ضرب مستانہ سے حضرت کے خلیفہ کی گھڑی کا شیشہ چور چورہو گیا اوراب وہ بھی اپنی دستارخلافت،جبہ،بائی فوکل اورچاندی کے بٹن اتارکر میدان میں کود پڑے۔صرف انگوٹھی اورموزے نہیں اتارے۔سووہ بھی بحالت مستی کسی نےاتارلیے۔نوٹوں کی بوچھار بند ہوئی اوراب ہربیت پرجزاک اللہ کاغلغلہ بلندہونے لگا۔اس بھاگ بھری نے جو دیکھا کہ بندوں نے اپنا ہاتھ کینچ کراب معاملہ اللہ کے سپرد کردیا ہے تو جھٹ آخری گلوری کلے میں دبا کے کہروے پر محفل ختم کردی۔

پانچ بجے صبح ہم کان سہلاتے محفل سمع خراشی سے لوٹے۔کچھ مہمل کلام کا،کچھ خودرفتگیٔ شب کاخمار،ہم ایسےغافل سوئےکہ صبح دس بجےتک سناتے رہے۔اوربیگم ہمارے پلنگ کے گرد منڈلاتے ہوئے بچوں کو سمجھاتی رہیں‘‘کمبختوآہستہ آہستہ شورمچاؤ۔ابا سورہے ہیں۔رات بھراس منحوس مرزاکی مصاحبی کی ہے۔آج دفتر نہیں جائیں گے۔اری اونبیلہ کی بچی گھڑی گھڑی دروازہ مت کھول۔ مکھیوں کے ساتھ ان کے ملاقاتی بھی گھس آئیں گے۔’’شام کومرزاچلتے پھرتے ادھرآنکلےاوروہ روحانی طمانیت اوررونق دیکھ کرجو ہمارے منہ پر دفتری فرائض اداکرنےسےآجاتی ہےکہنے لگے،‘‘دیکھا ہم نہ کہےا تھےایک ہی صحبت میں رنگ نکھرآیا۔رات حضرت نے توجہ فرمائی؟ قلب پرکوئی اثر مرتب ہوا؟ رؤیا ہوا؟‘‘ہم نے کہا،‘‘رویا دؤیا تو ہم جانتے نہیں۔البتہ صبح ایک عجیب وغریب خواب دیکھا کہ بغداد میں سفید سنگ مرمرکی ایک عالیشان محل سرا ہے،جس کے صدر دروازے پر قومی پرچم کی جگہ ایک ‘‘بیکنی’’لہرارہی ہے۔چھت وینس ڈی ملو کےمجسموں پرٹھیری ہوئی ہے۔حمام کی دیواریں شفاف بلور کی ہیں۔مرکزی قالین کے گرداگروغیرمحفوظ فصل سے مخملی گاؤ تکیوں کی جگہ تنک لباس کنیزیں آڑی لیٹی ہیں اورشیوخ ان کی گدازٹیک لگائےایک دوسرےکوگاؤتکیےکوآنکھ ماررہے ہیں۔سامنےایک زن پرفن نقاروں پر،اپنی انکھیں انجیرکے پتےسے ڈھانپے،برہنہ رقص کررہی ہےاور پاؤں سے انہی نقاروں پرتال دیتی جاتی ہے۔دل بھی اسی تال کے مطابق دھڑک رہے ہیں۔غرض کہ ایک عالم ہے۔امراء کے آزو بازو کنیزوں اور پیش خدمتوں کے پرے کے پرے منتظر ہیں کہ ابروئے طلب کی جنبش نیم شبی پراپنی لذتیں اس پرتمام کردیں۔ یہ وقفہ وقفہ سے شراب،کباب اوراپنے آپ کو پیش کرتی ہیں۔اسی قالین کے سیاہ حاشیے پرچالیس غلام ہاتھ باندھے،نظریں جھکائےکھڑے ہیں۔اورمیں ان میں سےایک ہوں،

‘‘اتنے میں کیا دیکھتا ہوں کہ ایک بزرگ،بھاری بدن، نیند میں بھری ہوئی آنکھیں۔داڑحی اتنی لمبی کہ ٹائی لگائیں تو نظر نہ آئے۔سبز جریب ٹیکےت آرہے ہیں۔ ہم نے اپنی ہتھیلی پرسوروپےکانوٹ رکھ کرپیش کیا۔حضرت نےنوٹ اٹھا کر وہ جگہ چومی،جہاں نوٹ رکھا تھا اور بشارت دی کہ بارہ برس بعد تیرے بھی دن پھر جائیں گے۔تو باون سال کی عمر میں ایک بھرے پرے حرم کا مالک۔۔۔۔۔۔۔۔’’

مرزا کا چہرہ لال انگارہ ہوگیا۔ قطع کلام کرتے ہوئے فرمایا

‘‘تم جسم شاعر کا،مگر جزبات گھوڑے کے رکھتے ہو’’

پھرانہوں نے لعن طعن کے وہ دفتر کھولے کہ عاجز نے کھڑے کھڑے تمام مکینوں کو،مع لباس مختصر،حرم سے نکال باہرکیا۔

تین نووارد گیشائیں تھیں کہ جن کے ویزا کی ابھی آدھی مدت بھی ختم نہیں ہوئی تھی۔کیسے کہوں کہ انہیں بھی اس ہڑبونگ میں زادراہ دیے بغیر نکال دیا

اوران کے ساتھ ساتھ تصوف کا خیال بھی ہمیشہ ہمیش کے لیے دل سے نکال دیا۔سنیے۔عینک ہاکرے لیے نئی چیز نہیں۔اس لیے کہ پانچویں جماعت میں قدم رکھنے سے پہلے ہماری عینک کا نمبر۔7ہوگیا تھا۔جو قارئین ننگی آنکھ انگریزی ترکیب ہے،مگرخوب ہے سے دیکھنے کے عادی ہیں انہیں شایداندازہ نہ ہوکہ۔7نمبرعینک کیا معنی رکھتی ہے۔ان کی خدمت میں عرض ہے کہ اندھا بھینسا کھیلتے وقت بچے ہماری آنکھوں پر پٹی نہیں باندھتے تھے۔ہماراعقیدہ تھا کہ اللہ تعالیٰ نے ناک صرف اس لیے بنائی ہے کہ عینک ٹک سکے۔اورجو بچارےعینک سے محروم ہیں،ان کی ناک محض زکام کے لیے ہے۔۔۔۔۔داداجان قبلہ کا عقیدہ تھا کہ عربی نہ پڑھنے کے سبب سے ہم نصف نابینا ہوگئے ہیں۔ورنہ اس معزز خاندان کی تاریخ میں دیڑھ سو سال سے کسی بزرگ نے عینک نہیں لگائی۔اللہ اللہ سستاسماں اور کیسے سادہ دل بزرگ تھے کہ گرلز پرائمری اسکول کی بس کا راستہ کاٹنے کو تماش بینی گردانتے تھےآج ہمیں اس کا ملال نہیں کہ وہ ایسا کیوں سمجھتے تھے،بلکہ اس کا ہے کہ ہم خود یہی کچھ سمجھ کر جایا کرتے تھے اور جب ہم چوری کی چونی سے بائیسکوپ دیکھ کر رات کے دس بجے پنجوں کے بل گھر میں داخل ہوتے تو ڈیوڑھی میں ہمیں خاندان کے تمام بزرگ نہ صرف خود گارڈ آف آنر دیتے،بلکہ اپنی کمک پر بیرونی بوڑھوں کو بھی بلا لیتے تھے کہ مقابلہ ہمارے فسق و فجور سے تھا۔

دعویٰ تومرزااورعینک ساز دونوں نے یہی کیا تھا کہ بالائی غرفے سے دور کی اورزیریں غرفے سے پاس کی چیزیں صاف نظر آئیں گی۔ پروفیسر قاضی عبدالقدوس نے تو یہاں تک امید بندھائی تھی کہ دور کے شیشے سے اپنی بیوی اور پاس کے شیشے سے دوسرے کی بیوی کا چہرہ نہایت بھلا معلوم ہوگا۔

غافل نے اِدھردیکھا،عاقل نے اُدھر دیکھا

لیکن قدم قدم پرٹھوکریں کھانے کے بعد کھلا کہ بائی فوکل سے نہ دور کا جلوہ نظرآتا ہے نہ پاس کا۔البتہ صبر آجاتا ہے۔ یہاں تک تو بسا غنیمت ہے کہ ہم بندوق کی سببی نچلے شیشے اور مکھی اوپر والے شیشے سے ملاحظہ فرمائیں۔اوراگر تیتر بندوق کی نال میں چونچ ڈالے کارتوس کا معائنہ کررہا ہے تو پھربچ کے نہیں جا سکتا۔خیر،شکار کو جانے دیجئے کہ یوں بھی ہم جیو ہتیا کے خلاف ہوگئے ہیں۔زین بدھ ازم اوراہنسا کی تعلیمات سے قلب ایکس رقیق ہوا ہے کہ اب دلی خواہش یہی ہےکہ خوبصورت پرند کو جان سے مارے بغیر اس کا گوشت کھاسکیں۔ لیکن زینہ سے اترتے وقت

آنکھ پڑتی ہے کہیں،پاؤں کہیں پڑتا ہے

ہم نتواب اس نتیجے پرپہنچے ہیں کہ شاہان سلف،بالخصوص بعض مغل فرماںروا، اپنےسرکش صوبیداروں،شورہ پشت شہزادوں اورتخت وتاج کےدعویدار بھایئوں کی جلاد سے آنکھیں نکلوا کر خود کو تاریخ ہند مؤلفہ ایشوری پرشاد میں خواہ مخواہ رسوا کر گئے۔ ان سب کو بشمول ایشوری پرشاد بائی فوکل لگوا دیتے تو اوروں کو کان ہو جاتے اور یہ دکھیارے بھیک مانگنے کے لائق بھی نہ رہتے۔ ہمارا خیال ہے کہ نہ دیکھنے کا اس سے زیادہ سائنٹیفک آلہ آج تک ایجاد نہیں ہوا۔ ذرا کھل کر بات کرنے کی اجازت ہو تو ہم یہاں تک کہہ گزریں گیں کہ بائی فوکل عفت نگاہ کا ضامن ہے۔ مثلاً عینک کے بالائی حصے سے مقابل بیٹھے ہوئے بت سیم تن کے سرتاج کی جبرجنگ مونچھ کا ایک ایک بال گنا جا سکتا ہے،لیکن جب ریشمی ساری ہمارے ہی رخ سرک کر پنڈلی سے اوپریوں چڑھ جائےکہ

تو صاحباس بےحیائی کا مطالعہ یکسوئی سے نہ اوپرکے شیشے سےکیاجا سکتا ہے، نہ نیچے کے شیشے سے۔ اور یوں گرہستی آدمی ایک گناہ سے بچ جاتا ہے

اتنا ضرور ہے کہ اسے لگانے کے بعد مزید تین عینکوں کا اہتمام لازم آتا ہے۔ایک دور کی۔دوسری پاس کی اور تیسری بغیر شیشوں والی۔۔۔۔۔دیکھنے کے لیے۔یہ آلات تیشد اس لئے بھی ضروری ہیں کہ یوں دکھانے کے ادھیڑ آدمی کے منھ پر آنکھ، آنکھ میں پتلی، پتلی میں تل اور تل میں غالباً بینائی بھی ہوتی ہے، لیکن تین سے پانچ فٹ دور کی چیز کسی طوربائی فوکل کے فوکس میں نہیں آتی۔ایک سانحہ ہو تو بیان کریں۔ پرسوں رات دعوت ولیمہ میں جس چیز کا ڈونگا سمجھ کر ہم نے جھپا جھپ اس میں سے پلاو کی ساری بوٹیاں گرالیں، وہ ایک مولوی صاحب کی پلیٹ نکلی جو خود اس وقت زردے کی کشتی پر بری نظر ڈال رہے تھے۔ یا کل رات گھپ اندھیرے سینیما حال میں انٹرول جسے مرزا وقفہ تاک جھانک کہتے ہیں کے بعد شانے پر ہاتھ رکھے،جس سیٹ تک پہنچنے کی کوشش کی، وہ سیٹ ہماری نہیں نکلی۔ اور نہ وہ شانہ ہماری اہلیہ کا

انسان کی کوئی محرومی خالی از حکمت نہیں۔ جیسے جیسے کچھ درد بقدر ہماری تاب وتحمل کے ہمیں عطا ہوتا ہے، قلب بصیرتوں سے گداز ہوتے چلے جاتے ہیں۔ انسان جب چشم وگوش کا محتاج نہ رہےاو ر اسے اٹکل سے زندگی گزارنے کا ہنر آ جائے تو صحیح معنوں میں نظم وضبط کا آغاز ہوتا ہے۔ مرزا کے علاوہ بھلا یہ اور کس کا قول ہو سکتا ہےکہ کایا کا سکھ چاہو تو جوانی میں بہرے بن جاؤ اور بڑھاپے میں اندھے۔ ہوس سیر وتماشا تو خیر پرانی بات ہوئی،ہم تو اب بینائی کا بھی ہڑکا نہیں کرتے۔ ہو ہو، نہ ہو نہ ہو۔اب تو ہر چیز کو اپنی جگہ رکھنے کی عادت پڑ گئی ہے۔ الماری میں دائیں طرف پتلون، بائیں طرف پرانی قمیض جنہیں اب صرف بند گلے کے سوئٹر کے نیچے پہن سکتے ہیں۔ دوسرے خانے میں سلیقے سے تہ کیا ہوا بند گلے کا سوئٹر جو اب صرف بند گلے کے کوٹ کے نیچے پہنا جا سکتا ہے۔آنکھ بند کر کے جو چاہو،نکال لو۔غرض کہ ہر چیز کا اپنا مقام بن جاتا ہے جا نماز کی جگہ جا نماز۔رقت انگیز ناول کی جگہ آنسوؤں سے بھیگی ہوئی چیک بک۔ محبوبہ کی جگہ منکوحہ۔۔۔۔۔۔ تکیہ کی جگہ گاو تیہ 

ذرا ترتیب بگڑی اور آبروئے شیوۂ اہل نظر گئی۔ لیکن جس گھر میں بفضل تیٰج بچے ہوں وہاں یہ رکھ رکھاؤ ممکن نہیں۔اور رکھ رکھاؤتو ہم نے تکلفا کہہ دیا ورنہ سچ پوچھیے تو کچھ بھی ممکن نہیں۔

دل صاحب اولاد سے انصاف طلب ہے

ایک دن ہم نے جھنجھلا کر بیگم سے کہا،یہ کیا اندھیر ہے۔ تمہارے لاڈلے ہر چیز جگہ سے بے جگہ کر دیتے ہیں۔کل سے چاقو غائب تھا۔ابھی عقدہ کھلاکہ اس سے گڑیا کا اپینڈکس نکالا گیا تھا تنک کر بولیں،اورکیا کلہاڑی سے گڑیا کا پیٹ چیراجاتا؟ہم نے جھٹ ان کی رائے سے اتفاق کرتے ہوئے کہا،ہاںیہ کیسے ممکن ہے۔اس لئےکہ کلہاڑی کے ڈنڈے سے تو اس گھر میں کپڑے دھوئے جاتے ہیںتم ہی بتاؤ،صبح تازہ مضمون کی ناؤ بلکہ پورا بیڑا ٹب میں صفا وار نہیں چل رہا تھا؟تمہارے گھر میں ہرایک چیز کا نیا طریقۂ استعمال،ایک نیا فائدہ دریافت ہوتا ہے۔۔۔۔۔۔۔۔ سوائے میرےتمہارے سامنے کی بات ہے۔کہہ دو،یہ بھی جھوٹ ہے۔پرسوں دوپہر اخبار پڑھتے پڑھتے ذرا دیر کو آنکھ لگ گئی۔ کھلی تو عینک غائب۔ تم سے پوچھا تو الٹی ڈانٹ پڑی‘‘ ابھی سے کاہے کو اٹھ بیٹھے۔ کچھ دیر اور سو لو۔ابھی تو گڈو میاں تمہارا بائی فوکل لگائے اندھا بھینسا کھیل رہے ہیںبالکل اپنے باپ پر پڑے ہیں۔’’بچے سبھی کے ہوتے ہیں۔ مگر گھرکا گھر وایا کہیں نہیں ہوتا۔ صبح دیکھو تو سگریٹ لائٹر کی لو پر ہنڈ کلیا پکائی جا رہی ہے۔ شام کو خود بیگم صاحب گیلے بال بکھیرے،پندرہ گزگھیرکی شلوار میں ہماری پینسل سے سٹ سٹ کمر بند ڈال رہی ہیں۔
سرخ چوڑیا ں چھنکا کر سہاگ رات چھیڑتے ہوئے بولیں،ہائے اللہدفترکاغصہ گھر والوں پر کیوں اتار رہے ہو؟ کسی نے تمہاری پنسل سے کمر بند ڈالا ہو تو اس کے ہاتھ ٹوٹیں۔میں نے تو تمہارے ‘‘پارکر’’سے ڈالا تھا چاہے جس کی قسم لے لو۔ رہے بچے،تو ان کے نصیب میں تمہاری استماحلی چیزیں ہی لکھی ہیں۔ پھر بھی آج تک ایسا نہیں ہواکہ انہوں نے چیز واپس وہیں نہ رکھی ہو۔ہم نے کہا یقین نہ ہو تو خود جا کر اپنی بڑی بڑی آنکھوں سے دیکھ لو۔سیفٹی ریزر کا بلیڈ غائب ہے۔ بولیں،کم از کم خدا سے تو ڈرو۔ابھی ابھی میرے سامنے نبیلہ نے پنسل چھیل کر واپس ریزرمیں لگایا ہے۔وہ پجاری خود احتیاط کرتی ہےے۔ وہ بے چاری خود احتیاط کرتی ہے

مرزا نے موضع چاکسو خوردوکلاں کے نیم بزرگوں کی انجمن کی داغ بیل ڈالی توہفتوں اس تذ بذب میں رہےکہ نام کیا رکھا جائے۔ پروفیسر قاضی عبدالقدوس ایم۔اے۔گولڈ میڈلسٹ نے‘‘انجمن افسردا دلان چاکسو،رجسٹرڈ’’تجویز کیا جواس بنا پرمسترد کردیا گیاکہ ممبری کا دار ومدار محض افسردہ دلی پر رکھا گیا تو چاکسو کے تمام شاعرمع غیر مطبوعہ دیوان گس آئیں گے۔ خاصی بحث وتمحیص کے بعد طے پایاکہ اس غول کہولاں کا نام‘‘بائی فوکل کلب’’نہایت موضوع رہے گاکہ بائی فوکل ایک لحاظ سے تمام دنیا کے ادھیڑو ں کا قومی نشان ہے۔

انسان کی فطرت بھی ایک طرفہ تماشا ہے۔ بوڑھا ہو یا بچہ، نوجوان ہویاادھیڑآدمی ہر منزل پر اپنی عمر کے باب میں جھوٹ ہی کوترجیح دیتا ہے۔ لڑکے اپنی عمردوچار سال زیادہ بتا کررعب جماتے ہیں۔ یہی لڑکے کوجب نام خدا جوان ہو جاتے ہیں تو نوجوان کہلانا پسند کرتے ہیں۔جو ادھیڑ مرد نسبتاً راست گو واقع ہوئے ہیں،وہ اپنی عمردس برس کم بتاتے ہیں۔عورتیں ہمیشہ سچ بولتی ہیں۔۔۔۔۔۔۔ وہ ایک دوسرے کی عمر ہمیشہ صحیح بتاتی ہیں۔حقیقت یہ ہےکہ خون، مشک، عشق اور ناجائز دولت کی طرح عمر بھی چھپائے نہیں چھپتی۔ بائی فوکل، السر، بد نظری، گاف، نئی نسل سے بیزاری،رقیق القلبی اورآسودہ حالی۔۔۔۔۔۔ یہ عمروسطیٰ کی جانی پہچانی نشانیاں ہیں۔ان سات صفات میں سے چھ کی بنا پریعنی آسودہ حالی کو چھوڑ کر جو ہماری ذات کے کوزے میں بند ہو گئی تھیں،ہمیں بلا مقابلہ بائی فوکل کلب کا سیکریٹری جنرل منتخب کیا گیا۔

کلب کی رکنیت کی بنیادی شرط یہ ہےکہ آدمی چالیس سال کا ہو۔ اوراگر خودکو اس سے بھی زیادہ محسوس کرتا ہو تو کہنا ہی کیا۔ حضرت حفیظ جالندھری کےالفاظ میں یہ وہ عجب مرحہی عمر ہےکہ آدمی کو

ہر بری بات،بری بات نظرآتی ہے

یہ وہ دورعافیت جب آدمی چاہےبھی تونیکی کےعلاوہ اورکچھ نہیں کرسکتا۔انڈونیشیا کےسابق صدرسوئیکارنوکا قول ہےکہ تیس بہاروں کے بعد ربرکادرخت اوربنت ہوّا کسی مصرف کے نہیں رہتے، جبکہ مرد کسی عمر میں حسن سے مامون نہیں۔ایسے مقولے کی تردید یا تائید ہمارے بس کا کام نہیں۔ سوئیکارنو تو بزرگ مردم دیدہ وزن گزیدہ ہونے کے علاوہ صدارت کے صدمےبھی اٹھائے ہوئے ہیں۔ ہم توان سے بھی محروم ہیں۔ پھر یہ کہ چھوٹے منھ کو بری بات زیب بھی نہیں دیتی۔ ربر کے بارے میں ہم ابھی صرف اتنا دریافت کرپائے ہیں کہ غلطیوں کو مٹانے کے لئے خاصی کارآمد چیزہے۔رہی صنف نازک، سو اپنے محتاط ومدںود مشاہدے کی بنا پر ہم کوئی خوبصورت جھوٹ نہیں بول سکتے۔ شیرنی کو کچھارمیں کلیلیں کرتے دیکھنا اوربات ہے اورسرکس کے پنجرے میں بینڈ کی دھن پر لوٹیں لگاتے ہوئے دیکھنا اور بات۔


اس کا بھی مزا یاد ہے،اس کا بھی مزایاد

ایک دن ہمیں اوپر کے شیشے سے صفحہ نمبراور نچلے سے فٹ نوٹ پڑھتا دیکھ کرمرزامنہ اوپر نیچے کر کے ہماری نقل اتارنے لگے۔ حاضرین کو ہمارے حال پر خوب ہنسا چکے،تو ہم نے جل کر کہا،اچھا،ہم تو محض نیک چلنی کی وجہ سے قبل ازوقت اندھے ہو گئے،لیکن تم کس خوشی میں یہ بوتل کے پیندے جتنی موٹی عینک چڑھاتے پھرتے ہو؟فرمایا،مگر یہ بائی فوکل نہیں ہے۔ ہم نے کہا، تو کیا ہوا؟ جس عینک سے تم منہ اندھیرے تفریو ماجدی کی ہل ہل کے تلاوت کرتے ہو،اسی سے رات ڈھلے آنکھیں پھاڑ پھاڑ کے ستر کشا کیبرے دیکھتے ہوفرمایا برخورداراسی لئے آج تک ہمارادل سالم ہے

اور یہ بڑی بات ہے۔اس لئےکہ مرزا جو بیس سال سے خود کو مرحوم کہتے اور لکھتے آئے ہیںاب تک چھوٹے بڑے ملا کر 37 معاشقے کر چکے ہیں۔ ہر محبوبہ کی یاد کو ‘لیبل’ لگا کر اس طرح رکھ چھوڑا ہے جیسے فٹ پاتھ پر مجمع لگا کے دوائیں بیچنے والے زہریلے سانپوں اور بچھوؤں کو اسپرٹ کی بوتلوں میں لئے پھرتے ہیں۔ان مارشقوں کا انجام وہی ہوا جو ہونا چاہیے، یعنی ناکامی۔ اور یہ اللہ نے بڑا فضل کیا،کیونکہ خدا نخواستہ وہ کامیاب ہو جاتے تو آج مرزا کے فلیٹ میں 37 نفر دلنیںر بیٹھی بلکہ کھڑی ہوتیں۔ لیکن پے در پے ناکامیوں سے مرزا کے پائے حماقت میں ذرا لغزش نہ آئی۔ دوچار ٹانگیں ٹوٹنے سے کھنکھجورا کہیں لنگڑا ہوتا ہے؟ 32 ویں ناکامی کا البتہ قلب نے بڑااثر لیا۔اورانہوں نے فیصلہ کیاکہ راوی کےریلوے پل سےچھلانگ لگاکرخودکشی کر لیں۔لیکن اس میں یہ اندیشہ تھاکہ کہیں پہلے ہی ٹرین سے نہ کٹ جائیں۔ متواتر تین چارشب دوسرا سنیما شو بھی اس سوچے سمجھے منصوبے کے تحت دیکھنے گئےکہ واپسی میں مال پر انہیں کوئی بے دردی سے قتل کر دے۔ لیکن کسی غنڈے نے جاگتی جگمگاتی سڑک پران کے فاسد سے خون سے اپنے ہاتھ نہیں رنگے۔ ستم یہ کہ کسی نے وہ جیب تک نہ کاٹی،جس میں وہ حفاظتی پستول بھی چھپا کرلے جاتے تھے۔ سب طرف سے مایوس ہوکر انہوں نے حضرت داتا گنج بخش کی درگاہ کا رخ کیاکہ اسی کا مینار سب سے بلند وقریب پڑتا تھا۔ مگر وہاں دیکھاکہ عرس ہورہا ہے۔آدمیوں پرآدمی ٹوٹے پڑتے ہیں۔ موسم بھی کچھ مناسب سا ہے۔ چنانچہ فی الحال ارادہ ملتوی کردیا اوربانوبازارسےچاٹ کھا کرواپس آگئے۔ؤذرااتفاق تودیکھیےکہ دودن بعد یہ مینار ہی گر گیا۔ مرزانےاخبارمیں خبردیکھی تو سرپکڑکے بیٹھ گئے۔بڑی حسرت سے کہنے لگے،صاحبعجیب اتفاق ہےکہ میں اس وقت مینار پر نہیں تھا۔ برسوں اسکا قلق رہا۔

اپنی اپنی فکراوراپنی اپنی ہمت کی بات ہے۔ایک ہم ہیں کہ جوراتیں گناہوں سےتوبہ واستغابرمیں گزرنی چاہئیں،وہ اب الٹی ان کی حسرت میں ترستے پھڑکتے بیت رہی ہیں۔نین کنول کھلے بھی تو پچھلےپہرکی چاندنی میں۔اورایک مرزا ہیں کہ نظر ہمیشہ نیچی رکھتے ہیں،لیکن حسینان شہرمیں سےآج بھی کوئی سلوک کرےاس سے انکار نہیں۔انہی کا قول ہےکہ آدمی بوالہوسی میں کمزوری یا کاہلی دکھائےتونری عاشقی رہ جاتی ہے۔ہم نے دیکھاکہ حالات کیسے ہی نہ مساعد ہوں،بلکہ اگر بالکل نہوت ہے، لیکن طتیں حاضرہے تومرزاسنگ لاخ چٹانوں سےجوئے شیرہی نہیں،خود شیریں کوبرآمد کرنے کا سلیقہ رکھتے ہیں۔ بلہن ایک آدھ دفعہ تو یہ چوٹ بھی ہوئی کہ وہ کندن، کوہنز برآوردن 1958 کا واقعہ ہے۔ہمارے اصرار پر بے بی شوشیر خوار بچو کی نمائش میں جج بننا منظور کیا اوروہاں ایک والدہ پرعاشق ہوگئے۔ پہلا انعام اسی کودیا۔

4 اگست 66 دوپہر کا وقت۔ دن پہلے پیارکی مانند گرم۔ بدن کوری صراحی کی طرح رس رہا تھا۔ ہم گرد اڑاتے، خاک پھانکتے مرزا کو اکتالسویں سال گرہ کی مبارکباد دینے گل برگ پہنچے۔ مرزا کراچی سےنئےنئے لاہورآئے تھے اور مقامی‘کلراسکیم’سے اس درجہ اختلاف تھاکہ سیداے کےتنوں کو نیلا پینٹ کروادیا تھا۔ان کے بیرے نے برآمدے سے ہی ہانک لگائی کہ صاحب جی وہ جوموٹرسائکل رکشا کےآگےایک چیزلگی ہوتی ہے،صرپھ اس پربیٹھ کےایک صاحب ملنے آئے ہیں لیکن مرزانےنہ یہ اعلان سنااورنہ ہماری موٹر سائکل کی پھٹ پھٹ،اس لئےکہ اس وقت وہ سال گرہ کے مرغن لنچ کے بعد آرام کرسی پر آنکھیں بند کے ‘کیس نمبر 29’ کو آغوش توجہ میں لئےا بیٹھے تھے۔ہم نے شانہ جھجھوڑ کر مداخلت بجا کرتے ہوئے کہا، مرزا عجیب بات ہے۔ ہر ساکگرہ ہماری عینک کے نمبر اور بے دلی میں اضافہ کر جاتی ہے اور ہمیں ہر شے میں ایک تازہ دراڑ پڑی نظرآتی ہے۔مگرتم ہوکہ آج بھی ستاروں پرکمند ڈالنے کا حوصلہ رکھتے ہو۔بولے،شکریہ نشے کا فیضان ہے۔ ہم نے کہا مگر ہمارا مطلب فلمی ستاروں سے تھافوراً شکریہ واپس لیتے ہوئے فرمایا “…۔۔ET TU BRUTUS؟”

دو چار برس کی بات نہیں، ہم نے مرزا کا وہ زمانہ بھی دیکھا ہے جب

گھنگھور گھٹا تلی کھڑی تھی
پر بوند ابھی نہیں پڑی تھی
ابھی وہ اس لائق بھی نہیں تھے کہ اپنے ٹویاں طوطے کی کفالت کرسکیں،لیکن دل نہ صبور کا یہ رنگ تھاکہ الجرہا کے گھنٹے میں بڑی مولیت سے اپنے ہاتھ کی ریکھاؤں کا مطالعہ کرتے رہتے۔عمرکی لکیر ان کی ذاتی ضرورت سے کچھ لمبی ہی تھی۔مگر شادی کی فقط ایک ہی لائن تھی،جسے رگڑ رگڑ کے دیکھتے تھےکہ شاید پچھلے چوبیس گھنٹوں میں کوئی شاخ پھوٹی ہو۔مدت العمرمتعددخاندانی بزرگ ان کی جوانی پر سائے فگن رہے۔ بارے ان کے گھنے گھنے سائے سر سے اٹھے تو پتہ چلا کہ دنیا اتنی بری جگہ نہیں۔ لیکن ایک مدت تک مالی حالات نے رخصت آوارگی نہ دی اور جی مار مار کے رہ گئے۔ ورنہ ان کا بس چلتا تو بچی کھچی متاع عمر کو اس طرح ٹھکانے لگا دیتے، جیسے دلی کے بادشاہ لدے پھندے باغ لونڈیوں سے لٹوا دیا کرتے تھے۔ مرزا 1948 تک مرزا یا نہ بسر کرتے رہے۔ یعنی مجاز رئیسانہ اور آمدنی فقیرانہ رکھتے تھے۔ شادی کی ہمت نہیں پڑتی تھی۔ خدا بھلا کرے پروفیسر قاضی عبدالقدوس کا، جنہوں نے اپنی ہتھیلی پرایک دن قلم سے ضرب تقسیم کر کے مرزا کو اعدادوشمار سے قائل کردیاکہ جتنی رقم وہ سگریٹوں پر پھونک چکے ہیں،اس سے سگھڑ شوہر چار دفعہ مہر بیا ق کر سکتا تھا۔آخرہم سب نے لگ لپٹ کران کی شادی کروادی۔ دوچاردن تو مہرمعجل کی دہشت سے سہمے سہمے پھرےاورجیسے تیسےاپنےآپ کوسنبالےرکھا،لیکن ہنی مون کاہفتہ ختم ہونےسے پہلےاس حدتک نارمل ہوگئےکہ بےتکلف دوستوں کوچھوڑدیئے،خودنئی نویلی دلہن کی زبان پر بھی یوں ہی کوئی زنانہ نام آ گیا تومرزاتڑپ کرمجسم سوال نامہ بن گئے
کہاں ہے؟کس طرح ہے؟کدھر ہے؟

انہی کے ایک برادر نسبتی سے روایت ہےکہ عین آرسی مفحپ کے وقت بھی آئنےہ میں اپنی دلہن کا منہ دیکھنےکے بجائےمرزاکی نگاہیں اس کی ایک سہیلی کے چہرے پر جمی ہوئی تھیں۔دنیا گواہ ہے دنیا سے یہاں ہماری مراد وہی ہے،جو مرزا کی،یعنی عالم نسواںکہ مرزانے جس پہ ڈالی،بری نظرڈالی،سوائےاپنی بیوی کے۔موصوف کا اپنا بیان ہےکہ بندہ شیرخوارگی کےعالم میں بھی بیس سال سے زیادہ عمرکی آیا کی گود میں نہیں جاتا تھا۔ کبھی کبھی اپنی ندیدی آنکھوں سے خود پناہ مانگنے لگتے تھے۔زکام کے سہ ماہی حملے کے دوران ہمارا ہاتھ اپنے ہاتھ میں لے کر کئی بار وصیت کر چکے ہیں کہ میں مرنے لگوں،تو للہ ایک گھنٹہ پہلے میری عینک اتار دینا،ورنہ میرا دم نہیں نکلے گا۔ہم نے ایک دفعہ پوچھا مرزاہمیں یہ کیسے پتہ چلےگاکہ تمہارے دشمنوں کے مرنے میں اب ایک گھنٹہ رہ گیا ہے؟بولے،جب میں نرس سے ڈیوٹی کے بعد کا فون نمبر پوچھنے کے بجائےاپنا ٹمپریچر پوچھنے لگوں، توسمجھ لیناکہ تمہارے یار جانی کا وقت آن لگا ہے

مگر مرزا کی باتیں ہی باتیں ہیں۔ورنہ کون نہیں جانتاکہ ان کے سینے میں جو بانکا سجیلا ڈانؔ وان دھومیں مچایا کرتا تھا، وہ اب پچھلے ہر دوہرا ہو ہو کر کھانسنے لگا ہے۔اب وہ آتش دان کے سامنے کمبل کا گھونگھٹ نکالے،کپکپاتی آوازمیں اپنے نیاز مندوں کو اس عہد رنگیں کی داستانیں سناتے ہیں جب وہ علی الصبح FRIDGE کے پانی سے نہایا کرتے تھے۔وہ تو یہاں تک شیخی مارتے ہیں کہ آج کل کے مقابلے میں اس زمانے کی طوائفیں کہیں زیادہ بد چلن ہوا کرتی تھیں۔

مرزا کا ذکر، اور پھر بیاں اپنا سمجھ میں نہیں آتا کس دل سے ختم کریں۔ لیکن قلب کے سرپرست عالیٰ فہیم اللہ خان کا تعارف رہا جاتا ہے۔ یہ انہیں کے دم قدم بلکہ دام ودرم کا ظہوراہےجس نے چاکسو خوردوکلاں کےتمام ادھیڑوکو بغیر کسی مقصد کےایک پلیٹ فارم پرجمع کردیا۔خان صاحب ہر نسل کی امریکی کاراورگھوڑوں کےدل دادا ہیں۔آخرالذکر کی رفتار وکردار سے اتنے متاثر ہیں کہ کسی حسین خاتون کی انتہائی تعریف کرنی مقصود ہوتو اسے گھوڑری سے تشبیہ دیتے ہیں۔اوروں پر بہت ہوا تورزق کا ایک دروازہ کھل جاتا ہے۔ ان پر پوری بارہ دری کھلی ہوئی ہے۔اوروہ بھی روزاول سے ورنہ ہونے کو تو فارغ البالی ہمیں بھی نصیب ہوئی،مگر بقول شاعر

اب مرے پاس تم آئی ہوتوکیا آئی ہو

ہم جب چوتھی جماعت میں پہنچے توان کے بڑے صاحبزادے میٹرک میں دوسری دفعہ فیل ہوچکے تھے۔لیکن پیری کااحساس توکجا،جب سے ہم نےبائی فوکل لگایا ہے،ہمیں اپنی تازہ ترین یعنی ماہ رواں کی منظور نظر سے‘‘انکل’’کہلواکرحسینوں کی نگاہ میں ہماری عزت اورعمربڑھاتے ہیں۔ جس مقام پراب ہم لاحول پڑھنے لگ گئے ہیں،وہاں ان کی زبان ابھی تک سبحان اللہ سبحان اللہ کہتے سوکھی جاتی ہے۔ہم نے ان کی جوانی کی گرمیاں نہیں دیکھیں۔ہاں،بڑے بوڑھوں سے سنا ہےکہ جب موصوف مکی جوانی محلے کی دوشیزاؤں کے والدین پر گراں گزر نے لگی تو انہوں نے ہم سایوں کے درودیوارپہ حسرت سےنظر کرکےچاکسوخورد کوخیربادکہااورممبیٔ کارخ کیا،جہاں اون کی آڑھت کےساتھ ساتھ 1947 تک کئی اونچے گھرانوں کی روشن خیالی پرمتصرف رہے۔مرزاکا کہناہےکہ ان کادل شروع ہی سے بہت بڑاتھا۔ان کا مطلب ہےکہ اس میں بیک وقت کئی مستورات کی سمائی ہو سکتی تھی۔خوب سے خوب تر کی جستجو انہیں کئی بار قاضی کے سامنے بھی لے گئی۔اورہر نکاح پہ پھر پھر کے جوانی آئی کہ یہ


ان کے قہقہے میں جو گونج اور گمک ہے،وہ سندھ کلب کےانگریزوں کی صحبت اور وہیں کی وہسکی سے کشید ہوئی ہے۔خوش باش،خوش لباس،شاہ خرچ۔ ناجائزآمدنی کو انہوں نے ہمیشہ ناجائزمیں خرچ کیا۔طتی دھوپ گھڑی کی مانندجوصرف روشن ساعتوں کا شمار رکھتی ہے۔قومی ہیکل، چوڑی چھاتی، کھڑی کمر،کندھے جیسے خربوزے کی پھانک،کھلتی برستی جوانی۔اورآنکھیں؟ ادھردو تین سال سےعینک لگانے لگے ہیں،مگر دھوپ کی۔وہ بھی اس وقت جب سینڈزپٹ کے لباس دشمن ساحل پرغلج آفتابی کےناحرے سےان کی گدلی گدلی آنکھوں میں ایک ہزار‘‘اسکینڈل پاور’’کی چمک پیدا ہوجاتی ہے اور وہ گھنٹوں کسی کو نظروں سے غسل دیتے رہتے ہیں۔ پاس کی نظر ایسی کہ اب تک اپنی جوان جہان پوتیوں کے نام کے خط کھول کر بغیرعینک کے پڑھ لیتے ہیں۔رہی دور کی نظر،سو جتنی دورنارمل آدمی کی نظر جا سکتی ہے،اتنی دوربری نظر سے دیکھتے ہیں۔

19651968 ع

ہاشم عظیم آبادی

اپنی نوعیت کی یہ پہلی کانفرنس ہے جو انعقاد پذیر ہونے جارہی ہے۔ پوراپنڈال کنواری لڑکیوں سے بھرا ہے۔ نقرئی قہقہے ہر سمت گونج رہے ہیں۔ عطر اور سینٹ کی خشبو سے فضا معطر ہے۔لباس کی رنگا رنگی عجیب دلکش منظر پیش کر رہی ہے۔ بعض لڑکیاں اس قدر اور چست لباس میں ملبوس ہیں کہ ان کا فرش پر بیٹھنا دشوار ہو رہا ہے۔ ساڑی اور غرارے میں ملبوس لڑکیاں انہیں بڑی پسندیدہ نظر سے دیکھ رہی ہیں یہ ٹیڈی گرلز تہذیب نو کی نمائندہ جو ٹھہریں جب لڑکیوں کے شور و غل اور قہقہے انتہائی عروج کو پہنچ جاتے ہیں تو ایک صاحبزادی مائک پر تشریف لاکر یوں لب کشائی فرماتی ہیں۔


دیدہ دلیر صاحبہ عشوۂ و انداز کرسئ صدارت سنبھالتے ہی فضا میں نغمے بکھیرتی ہیں۔

‘‘میں اس لائق تو نہ تھی کہ صدارت جیسے بار گراں کی متمحل ہو سکوں۔ لیکن جب ازراہ خلوص اس شرف سے نوازا گیا ہے تو کوئی وجہ نہیں کہ میں اپنے کو اس کا اہل نہ سمجھوں لیجئے کانفرنس کی کاروائی شروع کئے دیتی ہوں سب سے پہلے بہن فتنۂ دوراں سے گزارش ہے کہ تشریف لائیں اور اپنے خیالات زریں کا اظہار فرما کر ہمیں اور سامعین کو شکریہ کا موقع عنایت فرمائیں۔’’

فتنۂ دوراں کالج کی ہونہار طالبہ ہیں۔ بڑی ذہین و فتین اور تیز و طرار۔ یہ صاحبزادی جمپر اور غرارہ زیب تن کئے ہوئے ہیں۔ مگر دوش مر مریں اوڑھنی سے بےنیاز ہے۔ دو بڑی بڑی چونٹیاں دونوں شانوں پر ہیں جن کی لمبائی قد کی لمبائی سے شاید ہی کچھ کم ہو تو ہو۔ موصوفہ سامنے آتے ہی ایک فلمی گیت الاپتی ہیں۔
تم ہم کو بھول جاؤ اب ہم نہ مل سکیں گے

جی ہاں، یہ فلمی گیت محض تفریحاً پیش کیا گیا ہے۔ لیکن اس کے زیر اثر پنڈال میں پن ڈروپ سائنس کا ہونا اس امر کی دلیل ہے کہ بہنیں کانفرنس کی کاروائی سننے کے لئے ہمہ تن گوش ہیں تو پیاری بہنو بن بیاہیوں کی کانفرنس کی غرض و غایت پر روشنی ڈالنے کے چنداں ضرورت نہیں کیونکہ اس پلیٹ فارم پر ہم سبھی ایک ہی جذبہ کے تحت اکٹھے ہوئے ہیں۔ یہ غورو خوض کرنے کے لئے کہ ہماری حالت اس قدر ناگفتہ بہ کیوں ہے اور کیا وجہ ہے کہ ہمارا مستقبل تاریک سے تاریک تر ہوتا جارہا ہے۔ مجھےاس سےانکار نہیں کہ ہمارا یہ سن و سال نافہمی، ناعاقبت اندیشی اور الھڑپن کا ہے۔ ہمارے خیالات میں نہ پختگی ہے اور نہ تجربہ کاری کےعناصر ہی۔ لیکن اس کا یہ مطلب نہیں کہ ہم میں سوچنے سمجھنے کی صلاحیت نہیں۔ یا اچھی اور بری باتوں کی تمیز کا فقدان ہے۔ یہ دوسری بات ہے کہ ہماری بے زبانی سے جو کنوار پنے کا طرۂ امتیاز ہے، بے جا فائدہ اٹھایا جائے۔سبھی بہنیں واقف ہیں کہ رواجاً اور رسماً شادی بیاہ کے معاملہ میں ہماری پسند اور ہماری مرضی کا کوئی دخل نہیں۔ بلکہ ہمارا زبان ہلانا ہی ہماری دیدہ دلیری اور بے باکی تصور کی جاتی ہے۔مقام حیرت ہے بہنو کہ جس کی شادی ہونےجارہی ہو،اسی کےمنہ پرتالےلگائےجاتے ہیں۔اشارتاً بھی کچھ کہنے کا حق نہیں ہوتا۔ یہاں تک کہ مرضی کے خلاف دو بول پڑھوا کر والدین اپنے فرض سے سبکدوش ہو جاتے ہیں چاہےاس سبکدوشی کی جدو جہد میں کالج کی فضا میں پروان چڑھنے والی لڑکیاں کسی ایسےفرسودہ خیال کےپلےکیوں نہ پڑ جائیں جن کی قربت پرجہنم کوترجیح دی جا سکتی ہو۔ لیکن ہماری اس بے بسی اورحرماں نصیبی پرکوئی آنسو بہانے والا نہیں۔ہمارے حسین اور سنہرے خواب شاذو نادر ہی شرمندۂ تعبیر ہوتے ہیں۔ انتہائے ستم یہ ہے بہنو کہ اگر ہم کالج کے کسی قبول صورت لڑکے کو اپنا بنانا چاہیں تو ہرچہار جانب سے ہم پر انگلیاں اٹھتی ہیں۔ اور ہم اپنے ارادے میں اتفاق ہی سے کامیاب ہوتے ہیں۔مگر سماج کی دو رنگی ملاحظہ ہو کہ ان چھوکروں کو عام چھوٹ ہے کہ وہ اپنی پسند کی لڑکیوں سےعہد و پیماں باندھتے پھریں۔ والدین پر دباؤ ڈال کر اپنی پسندیدہ لڑکی کو شریک زندگی بنائیں۔ لیکن سارے قاعدے اور قوانین ہیں تو ہم بے بس، مجبور اور بے زبان کے لئے۔ گویا لڑکیاں پروان چڑھائی جاتی ہیں صرف اس لئے کہ جوان ہو کر کسی کے گھر کی رونق قرار پائیں۔ اور تا عمر کسی کے حکم کی بجا آوری ہی ان کاحاصل زندگی ہو۔ بہنو ہمارا لکھنا پڑھنا اور اعلی تعلیم حاصل کرنا صرف بھاڑ جھونکنے کے لئے ہے۔ کیونکہ ادھر ہم سن بلوغ کو پہنچے نہیں کہ باواجان پر ہمارے لئے ایک شوہر خریدنے کا بھوت سوار ہوتا ہے تلاش و تجسس کے دوران کسی نہ کسی قیمت پر ایک الو کا پٹھا مل ہی جاتا ہے۔ ادھر اپنا گھر پھونک کر اس نامعقول کو انہوں نے اپنی فرزندی میں قبول کیا نہیں کہ ہمارے لکھنے پڑھنے پر پانی پھرا۔ ہمیں اپنی ذات پر بھی اپنا اختیار نہیں رہتا۔ ہماری زندگی صورت پر کار ایک ہی نقطہ کے گرد گردش کرنے لگتی ہے۔ یعنی چولھا پھونکنا، بچے کھلانا، حکم کی تعمیل اور ناز برداریاںلعنت ہے ہماری زندگی پر۔ تف ہے ہمارے کنوارپن پر۔ اور پھٹکار ہے ہماری روشن خیالی پر۔’’

اب بے باک بانو تشریف لائیں۔

‘‘بہنو ابھی ابھی فتنۂ دوراں نے جن کئی خیالات کا اظہار فرمایا ہے وہ دراصل ہم سبھی بن بیاہیوں کے حالات اور خیالات کی صحیح ترجمانی ہے۔ ان پر مزید روشنی ڈالنے کی کوشش تضیع اوقات کو راہ دینا ہے۔ وقت کی تنگی کے پیش نظر نہ تو اس کی گنجائش ہے اور نہ چنداں ضرورت۔ اس لئےمیں صرف اپنےذاتی اظہارخیال پراکتفاکروں گی یعنی یہ مرد نگوڑے جو ہماری کمزوری سے فائدہ اٹھا کر روز اول سے ہمارے سرتاج بنتے چلے آرہے ہیں اور ہم ان کےتابع فرمان،تو اس کی کہیں انتہا بھی ہے یا یہ چکر قیامت تک یوں ہی چلتا رہے گا۔ زمانہ کہاں سے کہاں نکل گیا۔ لوگ چاند پر پہنچ رہے ہیں۔ مشرق کا سرا مغرب سےملایا جارہا ہے۔ روئے زمین کا نقشہ بدل رہا ہے۔ لیکن ہم ہیں کہ سابق دستور مردوں کا کھلونا۔ بچہ پیدا کرنے کی مشین اور کسی اشارے پر ناچنے والی کٹھ پتلی ہیں سو ہیں۔ اور اس فرسودہ ڈھکوسلےسےنجات کی صورت نظر ہی نہیں آتی۔جب کہ دو بول پڑھوا کر ہمیں کسی ایسےاجنبی کےحوالہ کیا جاتا ہے جس سےکبھی کی جان پہچان نہیں۔ اس پریہ دباؤ کہ اس بھڑوے کو اپنا سرتاج اور خدائے مجازی سمجھیںبہنو ہم اپنے والدین کے ظلم و ستم کا بہت شکار رہ چکے۔ ہم نےاپنی بے زبانی کا خمیازہ بھگت لیا۔ اور بھگت رہے ہیں۔ ہم اپنی رائے اور پسندیدگی کو والدین کی خوشنودی پرقربان کرچکے۔ اب ہمارے صبرکا پیمانہ لبریزہوکرچھلکنےکو ہے۔ وقت کا تقاضا یہ ہے کہ ساری کنواری لڑکیاں شادی بیاہ کے معاملہ میں داخل اندازہوں کیوں کہ یہ زندگی بھرکا سودا ہے۔ ہم اپنے والدین کو مجبور کریں کہ فرسودہ خیالی کو بالائے طاق رکھ کر ہمیں شادی کےپہلے‘‘کورٹ شپ’’کی اجازت دیں۔تالیاں اورآوازیں۔ بہت ہی معقول تجویز ہے۔ صدرصاحبہ اس پوائنٹ کونوٹ کرلیں اور ہاں اس معاملےمیں ہمیں ناکامیوں سے دوچار ہونےکاچنداں احتمال بھی نہیں کیونکہ ہمارے پاس جائزاورناجائز مطالبات منوانے کا بہترین حربہ ‘‘بھوک ہڑتال’’ ہے تالیاں اس کےعلاوہ اس راہ کی ساری کٹھنائیوں کا ہم بن بیاہیوں ‘‘زنانہ وار’’مقابلہ کرنےکوتیارہیں
سربکف جوہواسےجان کا ڈرکیا ہوگا
اب شرمیلی بی بی تشریف لائیں۔ صدر صاحبہ نے پکارا۔

شرمیلی بی بی کالج کی طالبہ ہونےکےباوجود شرم وحیا کی پتلی ہیں۔ سرپر سلیقہ سےآنچل پڑا ہے۔ چہرہ پرسنجیدگی اوروقارہے۔ آوازمیں بلاکی دلکشی اور معصومیت ہےلڑکیاں انہیں دیکھ کرمسکرارہی ہیں۔ کیونکہ ان میں چلبلاپن اور بے باکی کے انداز نہیں ہیں۔ یہ شرم وحیا کی پیکر ہچکچاتی ہوئی یوں گویا ہوتی ہے۔

‘‘بہنو بیباک بہن کی تقریر جس کورٹ شپ کی تجویز پیش کی گئی ہے سن کر صحیح معنوں میں پانی پانی ہورہی ہوں۔ خیدایا تیری پناہ۔ کیا شرم و حیا نام کی کوئی چیز دنیا میں نہ رہی۔ افسوس ہے بہن صاحبہ کی ناپختہ خیالی پر اور اس امر کی ہے کہ کورٹ شپ سے پیدا ہونے والی برئیوں کو بھی زیر بحث لایا جائے۔ یہ ہماری انتہائی حماقت ہے کہ ہم ایسے راستے پر گامژن ہونے کے متمنی ہیں جو ہمیں قعر منزلت میں پہنچا کر دم لے لہٰذاہر طرف سے آواز بیٹھ جائیے شرمیلی بی بی۔بیٹھ جائیے۔ ہم یہ بکواس نہیں سن سکتے۔ لعنت ہے اسکا مخالفت ہو۔
شرمیلی بی بی گھبرا کر بیٹھ جاتی ہیں۔ اور صدر صاحبہ پکارتی ہیں۔ اب منہ پھٹ بیگم تشریف لاکر اظہار خیال فرمائیں۔

‘‘بہنو ہماری اس کانفرنس میں اگردوچارعدد شرمیلی بی بی کے خیال کی نکل آئیں تو ہوچکی ہماری یہ کانفرنس۔ لہٰذا آ ئندہ کانفرنس میں ایسے مولویانہ خیال کی لڑکیوں کے داخلہ پر پابندی عائد کی جائے۔ ساتھ ہی پر زور سفارش کروں گی کہ کورٹ شپ کے متعلق ضرور ریزولیوشن پاس کئے جائیں تا کہ شادی کے بندھن میں بندھنے کے پہلے کتنے پانی میں ہیں اور یہ زندگی کی گاڑی صاحبزادےسلمہٗ کے ساتھ چل سکے گی یا کچھ دور جاکر الٹ جانے derailment کاخطرہ ہے۔ بہر حال اب میں اپنے ذاتی خیالات کا اظہار کرنے جارہی ہوں یعنی ہمیں یہ دیکھ کر سخت صدمہ ہوتا ہے کے ناجائز مطالبات پورے نہ کئے جائیں۔ آخرایسا کیوں ہوتا ہے۔ کیا اسی دن کےلئےہم جنم لیتے ہیں۔خدا کی قسم اس سے زیادہ ہماری تحقیر اور کیا ہو سکتی ہے۔ لہذا اب اینٹ کا جواب پتھر سے دینے کے لئے ضرورت ہے کہ الٹی گنگا بہائی جائے یعنی ہم سب کنواری لڑکیاں خدا کو حاضر و ناظر جان کر اس وقت تک شادی نہ کرنے کا عہد کرلیں جب تک یہ کارو باری ذہنیت رکھنے والےچھوکرے اپنی حرکات ناشائستہ سے توبہ نہیں کر لیتے۔ خدا کی قسم بہنو۔ دو چار ہی سال کے اندر یہ حرص وہوا کے بندے ہمارے دروازے کو دھول اپنے سروں پر نہ ڈالیں اور ہمارے والدین کے آگے ناگ نہ رگڑیں تو میرا نام منہ پھٹ نہیں۔ جی ہاں۔ اس طریقہ کو اپنانے کے بعد ان خر دماغوں کا حلیہ اس قدر ٹائٹ ہوجائے گا کہ تلک لینے کے بدلے تلک دینے کو تیار ہو جائیں گے۔ تالیاں

تقریر کا سلسلہ جاری ہی تھا کہ صدر صاحبہ کلائی پر بندھی ہوئی گھڑی دیکھ کر گھبرا کر سامعین سے مخاطب ہو کر فر ماتی ہیں۔

‘‘بہنو کانفرنس کی کاروائی میں ایسا پھنسی کہ مجھے یہ یادہی نہ رہا کہ آج آٹھ بجے شب میں چند بوائے فرینڈ سے میرا appointment ہے۔ کانفرنس کی کاروائی دوسرے روز پر ملتوی کرنے کے قبل رسماً اظہار خیال اپنا فرض سمجھتی ہوں۔ مختصراً یہ عرض کروں گی کہ یہ کورٹ شپ والی تجویز بہرحال پاس ہونی چاہئے۔ چاہے ہمارے والدین کی طرف سے کیسی ہی مخالفت کیوں نہ ہو۔ اس کے علاوہ الٹی گنگا بہانے والی تجویز سے بھی مجھے پورا اتفاق ہے۔ بلکہ قدرت کو بھی شاید یہی منظور ہے۔ کیونکہ میں دیکھ رہی ہوں کہ الٹی گنگا بہنے کےآثارخود بخود پیدا ہو رہے ہیں یعنی یہ مرد نگوڑے قریب قریب ہمارا لباس اپنا ہی چکے ہیں۔ خیر سے مردانگی کے آثار بھی ان کے چہرے سے آہستہ آہستہ رخصت ہی ہورہے ہیں تو انہیں چوڑی پہنتے کیا دیر لگے گی اور ادھر ہم ٹیڈی گرلز مرد بنتے جارہے ہیں۔ اگر چہ فی الحال ہماری ہمنوا لڑکیاں بہت کم ہیں لیکن اب چونکہ ہمیں الٹی گنگا بہانی ہے اس لئے استدعا کروں گی کہ ساری کنواری لڑکیاں ٹیڈی گرل بننے کی کوشش کریں۔ اس طرح ہمارے چہروں پر مردانگی کے آثار ہویدا ہوجائیں گے یہ ساری، یہ بلوز اور یہ غرارے فرسودہ ہوچکے ہیں۔ کپڑے کا ڈھیلاپن حسن کا ڈھیلاپن ہے گھڑی دیکھ کر اب وہ دن قریب ہے کہ ہماری کوششوں سے الٹی گنگا بہے اور یہ مرد نگوڑے اپنا بے داڑھی مونچھ والا چہرہ برقعوں میں چھپائے پھریں پھر گھڑی دیکھ کر اب میں اجازت طلب کرتی ہوں۔ تاخیر ہونے پر ہمارے بوائے فرینڈ اگر ہم سے ناراض ہوگئے تو لعنت ہے بن بیاہیوں کی اس کانفرنس پر۔



بن بیاہوں کی کانفرنس
ہاشم عظیم آبادی

پورا پنڈال بن بیاہوں سےبھرا ہواہے۔ شوروغل لمحہ بہ لمحہ بڑھتا ہی جاتا ہے۔ کہیں سے سیٹی بجنے کی آواز آرہی ہے تو کہیں سے الم غلم بکنے کی۔ اس عرصہ میں ایک صاحب زادے مائک کے سامنے آکر گہر افشانی کرتے ہیں— ‘‘دوستو اب کانفرنس کی کاروائی شروع کی جارہی ہے۔ میری درخواست ہے کہ خاموش بیٹھ کر بن بیاہوں کی ا س کانفرنس کو کامیاب بنانے کی کوشش کریں۔’’

دوستو ابھی ہمارے سامنے مرحلہ ہے صدر کے انتخاب کا۔ اس کانفرنس کی صدارت کے لیے‘‘حضرت لنگوٹ بند’’رونق افروز ہوکرہماری عزت افزائی فرمانے والے تھے۔ لیکن نہایت ہی افسوس کے ساتھ کہنا پڑتا ہےکہ کل سے صاحب موصوف پر کچھ ایسی وجدانی کیفیت طاری ہے کہ ان کا تشریف لانا ناممکن ہے۔ پھر بھی ہماری خوش بختی ہے کہ اس پنڈال کے اندر ایک ایسی معزز ہستی موجود ہے جس کی ذات گرامی پر جتنا بھی فخر کریں کم ہے آپ کےاسم مبارک سے کون واقف نہیں بھلا۔‘‘آپ تلک بڑھاؤ کمیٹی’’کے سرگرم رکن ہیں۔ آپ کا مقابلہ بیسوں مرتبہ ‘‘تکف توڑ جماعت’’سے ہو چکا ہے۔ مگر اپنی گونا گوں خوبیوں کے باعث ہمیشہ ‘‘تلک توڑ’’والوں پرغالب رہے ہیں تو میں ‘‘حضرت بیڈھب’’ یعنی تلک بڑھاؤ کے صدر کا اسم گرامی بن بیاہوں کی اس کانفرنس کی صدارت کے لئے پیش کر رہا ہوں۔ امید ہے کہ حضرت سلامت ہمیں مایوس نہ فرمائیں گے۔’’
ایک صاحب کھڑے ہوکر میں اس تجویز کی پر زور تائید کرتا ہوں—— حضرت بیڈھب کرسیٔ صدارت سنبھال لیتے ہیں، ہر طرف سے تالیاں بجنے لگتی ہیں۔

‘‘حضرت بیڈھب’’مقرروں کی فہرست دیکھ کر پکارتے ہیں۔ عزیزم لق لق سلمہٗ تشریف لاکر اظہار خیال فرمائیں۔ ارے یہ میاں لق لق تو واقعی اسم با مسمٰی نکلے۔ میں انہیں دیکھتے ہی بے ساختہ بول اٹھا۔

پھر قبر سے اللہ نے مجنوں کو نکالا

میاں لق لق نے تقریر شروع کی


اللہ پاک کا ہزار ہزار شکر ہے کہ میری دیرینہ تمنا بار آور ہوئی اور سینکڑوں کی تعداد میں بن بیاہے دوست پنڈال کے اندر لہلہاتے نظر آرہے ہیں تالیاں۔

میرے دوستو  کچھ ایسا وقت آگیا ہے کہ ہم بن بیاہوں کو اپنے تحفظ کے لئے سینہ سپر ہونا ہی پڑے گا آواز بیشک بیشک اب وہ دن گئے جب خلیل خاں فاختہ اڑاتے تھے۔ یعنی اب ہمارا معیار شادی بہت بلند ہو چکا ہے۔ مطلب یہ ہے کہ شادی کے قبل اب ہمیں یہ بھی دریافت کرنے کی ضرورت نہیں کہ لڑکی کی صورت و شکل کیسی ہے۔ تعلیم کہاں تک ہے۔ تندرستی کیسی ہے معاف کیجئے گا،ہم شاعرہیں نہیں کہ ان فضولیات میں پڑ کر اپنا عزیز وقت ضائع کریں۔ بلکہ میں توکہتا ہوں کہ لڑکی کی شکل الٹےتوے کو بھی مات کررہی ہو تو بھی ہمیں انکار کی گنجائش نہ ہونی چاہئے۔ بشرطیکہ ہونے والے سسر موٹے اسامی یعنی خوب پیسے والے ہوں اور اتنی نقدی ملنے کی امید ہو کہ اگر خدا نخواستہ نوکری نہ ملی تو چین سے زندگی بسر ہو سگے گی کہئے، کیا میں غلط کہہ رہا ہوں۔ میرا خیال بلکہ یقین واثق ہے کہ میرے بن بیاہے دوستوں کو ضرور اس سے اتفاق ہوگا۔ کسی نے خوب کہا ہے۔

چلوچال اب تم زمانےکےقابل

معاف کیجئےگا میں اپنی تقریر نامکمل چھوڑ کر رخصت ہو رہا ہوں۔ بات یہ ہےکہ نہ جانے کیوں چکر سا آنے لگا ہے۔ ایک کونے سےا ٓوازلق لق جو ٹھہرے۔

جناب صدر کا اشارہ پاکر دوسرے صاحب تشریف لاتے ہیں اور اپنی شیروانی کے بٹن سے کھیلتے ہوئے گہر افشانی کرتے ہیں۔

‘‘صاحب صدر، اور بن بیاہے دوستو۔ میں اپنی عادت کے موافق طوالت کو راہ نہ دے کر سیدھا اپنے موضوع کی طرف رجوع کرتا ہوں

دوستو ۔بعض کھوسٹ اور پرانے خیال کے لوگ ہم پر منہ آتے ہیں کہ ہم اپنے ہونے والے سسر سے روپیوں کا مطالبہ کرتے ہیں۔ عجیب واہیات اور بے ڈھب اعتراض ہے۔ خدا کی قسم، بسا اوقات یہی طبیعت چاہتی ہے کہ ان کا منہ نوچ لوں۔ اجی صاحب ہم بن بیاہے ضرور روپئے کا مطالبہ کریں گے چاہے سارے خسر قسم کے لوگوں کی معاشی اورملکیت نیلام پر کیوں نہ چڑھ جائے۔

ایک گلاس پانی پی کر دوستو انصاف دنیا سے رخصت ہوگیا ۔ لوگوں کا خون سفید ہوگیا۔ سنئے اور ذرا دھیان سے سنئے۔ لڑکیاں اپنے گھروں میں کس قدر بھاری ہوتی ہیں۔ صرف اپنے عزیز و اقارب ہی پر نہیں بلکہ محلہ والوں پر بھی بار ہوتی ہیں۔اور جیسا کہ سننے میں آتا ہے کہ کنواری لڑکیوں کو دیکھ کر اڑوس پڑوس والے بھی دست بدعاء رہتے ہیں کہ خدا انہیں جلد سے جلد اپنے گھروں کا بنا دے تو ایسےبوجھ کو ہلکا کرنے کے لیے لڑکی والا ہمیں روپئے دے یا ہماری طرف سے مطالبہ ہو تو کون سی بری بات ہوئی۔ ہم زبردستی تو کسی سے مانگتے نہیں۔ خود ہی موٹے اسامی آکر پھنستے ہیں۔ جو خوشامدیں کرتے ہیں۔ خود کہتے ہیں دوسرے سے کہلاتے ہیں، یہ دینگے وہ دینگے، تعلیم کے لئے ولایت بھیجیں گے۔ ایسا کریں گے ویسا کریں گے قصداً کھانس کر پھر تو خواہ مخواہ ہمیں بدنام کیا جاتا ہے کہ ہم شادی کے قبل روپے کا مطالبہ کرتے ہیں ارے بابا، ہم نے کسی کا بوجھ ہلکا کردیا تو یہ لازم ہے کہ ہم کو بھی کوئی فکر معاشی سے ہلکا کردے۔ ہمیشہ کے لئے نہیں تھوڑے ہی دنوں کے لئے سہی ہاں، یہ تو کہا ہی نہیں نقد روپئیے کا جو ہماری طرف سے مطالبہ ہوتا ہے تو ہمارے دشمنوں اور مخالفت کرنے والوں نے اس کا نام تلک رکھ چھوڑا ہے۔ حالانکہ تلک، اور اس روپئے سے دور کا بھی واسطہ نہیں کیونکہ یہاں تو خوشی کا سودا ہے کہ سسر جی اتنی نقدی گن کر دو ورنہ

تم اپنا منہ ادھرکرلو ہم اپنا ادھرکرلیں

علاوہ ازیں ہمارا رکھ رکھاؤ ایسا ہونا چاہئے کہ سسرال والے ہمیں ذلیل نہ سمجھیں اور نہ کسی کو بعد میں منہ آنے کا موقع ملے سرپر بندھا ہوا رومال کھول کر ایک گر کی بات عرض کئے دیتا ہوں یعنی ہم سارے بن بیاہے خواہ پاس میں ایک ٹکا نہ رکھتے ہوں لیکن سسرال ایسا تلاش کریں کہ پانچوں انگلیاں گھی میں ہوں۔ اور نکاح کے قبل فرمائشوں کا اس قدر انبار لگادیں کہ اگر سسر جی دو چار سال زندہ رہنے والے بھی ہوں تو مارے صدمے کے گھل گھل کر چھ مہینے کے اندر راہی ملک عدم ہوں تاکہ لائن کلیر ملے آواز بیشک ایسا ہی ہونا چاہئے۔

ہاں ایک بات اورکہےدیتا ہوں یعنی یہ دیکھا جارہا ہےکہ اگرکسی کم حیثیت غریب لڑکےکو فرمائش کے بعد بہترین سوٹ، سائیکل اور ریڈیووغیرہ کےعلاوہ نقد روپےملتےہیں توکہنےوالےکہہ دیتے ہیں کہ میاں تمہارے باپ نے بھی اتنا بیش قیمت سوٹ کبھی پہنا تھا۔ یہ توخیرمناؤسسرکا کہ بڈھےنےاپنا گھرفروخت کرکے تمہاری مانگیں پوری کردی دیکھا آپ نے یہ ہیں وہ بھپتیاں جو ہم پر کسی جانے لگیں ہیں۔ لہٰذا جناب صدر کی توجہ اس امر کی جانب مبذول کراتے ہوئے درخواست کروں گا کہ ایسا ذلیل خیال رکھنے والوں کے خلاف سخت سے سخت کاروائی کی جائے ورنہ ایسا سوٹ پہننے سے لنگوٹی بہتر ہے آئں یہ باہر اس قدر شورو غل کیسا ہو رہا ہے۔



بوڑھوں کی کانفرنس
ہاشم عظیم آبادی
دفترسے واپس آرہا تھا کہ راستہ میں رکشہ، ٹم ٹم اور فٹن پر رنگ برنگ کے بوڑھے حضرات کو جوق مراد پور کی طرف جاتے دیکھ کر میں نے ایک بزرگ سے پوچھا ’’جناب عالی غالباً آپ صاحبان کسی کے جنازے میں شرکت کے لئے تشریف لے جارہے ہیں۔’’

انہوں نے مجھے گھورتے ہوئے جواب دیا—‘‘جی نہیں، ہم لوگ بوڑھوں کی کانفرنس میں شرکت کے لئے جارہے ہیں۔’’

یہ کہہ کر وہ اس تیزی سے آگے بڑھ گئے کہ میں مزید تحقیق نہ کرسکا۔ میں نے قیاس کر لیا کہ تبلیغ یا سیرت قسم کا جلسہ ہونے جارہا ہوگا۔ اس لیے میں بھی مراد پور کی طرف چل پڑا۔ ابھی دور ہی تھا کہ انجمن اسلامیہ ہال کے پھاٹک پر جلی حرفوں میں لکھا نظر آیا ‘‘بوڑھوں کی کانفرنس’’۔ میں نے کہا ‘‘الٰہی توبہ کیا اب یہ بوڑھے بھی اپنی کانفرنس بلانے لگے۔’’
انجمن اسلامیہ ہال کے پھاٹک پر چند بوڑھے کھڑے تھے اور کچھ عصائے پیری لئے ہوئے ادھر ادھر چہل قدمی کررہے تھے۔ میں نے یہ اطمینان تمام، شیروانی کے جیب میں ہاتھ ڈالے پھاٹک کے اندر قدم رکھنا چاہا، تو ایک بزرگ نے میری گردن ناپی اور دوسرے بڑے میاں نے اس بیدردی سے میری شیروانی کا دامن پکڑ کر کھینچا کہ ‘چر’ سے آواز آئی—میں تڑپ اٹھا— ‘‘اجی حضرت یہ کیا مذاق ہے آپ کا۔ دیکھئے تو میری شیروانی کی کیا گت بنی۔’’

بوڑھے میاں آنکھوں سے شعلے برساتے ہوئے گرجے‘‘اندھے تو نہیں ہو تم۔’’’اندھا’۔ میں نے دہرایا۔ ‘مگر حضور میری آنکھیں بفضلہ سلامت ہیں۔ بخدا میں آپ کو دیکھ رہا ہوں۔’’

بوڑھے میاں غرائے ‘‘اندھے نہیں ہو تو ہماری کانفرنس میں دھنسے کیوں پڑتے ہو۔ جب یہ معلوم ہے کہ اس کانفرنس میں نوجوانوں کی شرکت پر پابندی ہے۔ انہیں کسی حال میں اندر جانے کی اجازت نہیں دی جاسکتی ورنہ مجھے اس طرح پھاٹک پر پہرا دینے کی کیا ضرورت تھی۔ اچھا یہ آپ الٹا مجھے آنکھیں دکھلا رہے ہیں۔ بلواؤں کیا سکریٹری صاحب کو۔’’

میں نے عرض کیا ‘‘خدا شاہد ہے حضور، مجھے قطعی اس کی اطلاع نہ تھی کہ بوڑھوں کی کانفرنس میں نوجوانوں شریک نہیں ہوسکتے۔ ورنہ میں کبھی ایسی جرأت سے کام نہ لیتا لہٰذا میں یقین دلاتا ہوں کہ کانفرنس میں شرکت کا خیال تو درکنار اس طرف نظر اٹھا کر بھی نہ دیکھوں گا۔’’
ان بوڑھوں سے اپنی جان سلامت لے کر نکل آیا لیکن دل میں ایک طرح کی بے چینی تھی کہ طرح بوڑھوں کی کانفرنس کی کاروائی اپنی آنکھوں سے دیکھوں۔ کیونکہ ‘‘بوڑھوں کی کانفرنس’’اپنی نوعیت کی ایک عجیب کانفرنس تھی۔ اس پر طرہ یہ کہ نوجوانوں کی شرکت پر پابندی۔

سوچتے سوچتے ایک تکیب ذہن میں آئی۔ بازار جاکر مصنوعی مونچھ اور داڑھی میں نے خریدی اور اسے لگائے ہوئے شیروانی تبدیل کرنے کے لئے گھر آیا۔ صحن میں قدم رکھا ہی تھا کہ بہنیں چیخ مار کر بھاگنے لگیں اورلطف یہ کہ میں ان کے پیچھے دوڑ رہا ہوں اس خیال کے تحت کے انہیں بیٹھے بیٹھائے یہ کیا ہوگیا۔ نتیجہ ظاہر ہے کہ ان کی چیخ پکار اور بھاگ دوڑ میں اور اضافہ ہوگیا۔ تب کہیں مجھے اپنی مصنوعی داڑھی اور مونچھ کا خیال آیا اور میں نے چھٹ انہیں الگ کیا۔

اس واقعہ سے کم از کم اتنی تسلی ضرور ہوئی کہ میں اپنی صورت تبدیل کرنے میں کامیاب رہا۔ میں نے ایک عصا لیا اور تسبیح ہزار دانہ ہاتھوں میں لٹکائے رکشہ پر سوار انجمن اسلامیہ ہال کے پھاٹک پر پہنچا اور عصا کے سہارے بہ مشکل رکشہ سے اتر کر اس انداز سے آہستہ آہستہ چلنے لگا میں کسی خانقاہ کا سجادہ نشین ہوں۔ لیجئے وہی جلاد قسم کےبوڑھے، جنہوں نے میری شیروانی کی گت بنائی تھی، مجھے دیکھتے ہی بڑے تپاک سے میرا خیر مقدم کرتے ہوئے بولے ‘‘جزاک اللہ تشریف لائیے شاہ صاحب۔’’

مجھے ہنسی تو ضرور آئی لیکن تسبیح کے دانوں پر جلدی جلدی ہاتھ پھیرتا ہوا ہال کے اندر داخل ہوگیا۔
پنڈال میں پہنچ کر میں نے نگاہ دوڑائی تو اللہ کی پناہ بوڑھوں کا ایک سیلاب ٹھاٹھیں مار رہا تھا۔ ایک سے ایک سن رسیدہ، ریش دراز، ریش مخضب اور ریش حنائی وغیرہ وغیرہ۔

مقررہ وقت سے ایک گھنٹہ بعد کانفرنس کی افتتاح کے لئے ایک بوڑھے میاں بہ مشکل اٹھ کر کھڑے ہوئے تھے کہ لڑکھڑا کر گر پڑے۔ دو آدمیوں نے سہارا دیا تب کہیں انہوں نے کلام مجید کی ایک سورۃ تلاوت فرما کر کانفرنس کی افتتاح کی۔ اس کے بعد ایک جوشیلے بوڑھے نےایک نظم پڑھی۔ مگر ایسی مکروہ آواز سے کہ یہی معلوم ہوتا تھا کہ فشار قبر کی تکلیف سے کوئی مردہ چیخ رہا ہے۔ نظم کا ایک شعر مجھے یادہ ہے ؎

اٹھ اور ذرا ہمت مردانہ دکھادے

بوڑھے نہیں ڈرتے ہیں کسی سے یہ بتادے
بعدہٗ صدر کا انتخاب عمل میں آیا اور حضرت‘‘بلائے بے درماں’’ بہ اتفاق رائے صدر منتخب ہوئے۔ کرسی صدارت پر جلوہ فگن ہوتے ہی انہوں نے کہا ‘‘بھائیو مجھ ذرۂ ناچیز کو جو شرف امتیاز بخشا گیا ہے اس کا میں کسی طرح اہل نہیں۔ لیکن مشکل یہ درپیش ہے کہ مجھ میں جرأت انکار نہیں اور نہ مجھے یہ گوارا ہے کہ میری ذات سے کسی کی دل شکنی ہو۔ لہذا صدارت کا یہ بارگراں مجھے اپنے دوش ناتواں پر اٹھانا ہی پڑے گا لیکن گستاخی معاف، میں بہت دیر سے اجابت کی خلش محسوس کر رہا تھا اور پیٹ میں کچھ مروڑ بھی اگر آپ حضرات میری تھوڑی دیر کی غیر حاضری نظر انداز فرمائیں تو میں بیت الخلاء سے ہو آؤں جی ہاں، حاجت ضروری سے فارغ ہوتے ہی جلسے کی کاروائی زور و شور سے شروع کردوں گا ہاں، میری ایک گذارش یہ ہے کہ آپ حضرات تھوڑا تھوڑا اور آگے بڑھ آئیں تاکہ پیچھے والے معزز حاضرین اور ڈیلیگیٹس کو بھی بیٹھنے کا موقع مل جائے۔’’
جناب صدر بیت الخلاء سے فارغ ہو کر اور وضو بنا کر آدھ گھنٹے کے بعد تشریف لائے، لیکن مائک کے سامنے کھڑے ہوتے ہی ان کو کھانسی اٹھی۔ جناب صدر کا کھانسنا تھا کہ دوسرے بوڑھوں کو بھی اپنی کھانسی یاد آگئی۔ اب کیا تھا پورے پنڈال کے بوڑھے کھانستے کھانستے بے دم ہو گئے۔ جب قدرے سکون ہوا تو جناب صدر کے بار بار پکارنے پر ایک بڑے میاں ‘‘حضرت ستارۂ آسمانی’’جو دری کا کونہ الٹ کر تھوک اور بلغم جمع کرنے میں منہمک تھے، رومال سے منہ پوچھتے ہوئے تقریر کرنے کے لئے کھڑے ہوئے اور بولے

‘‘جناب صدر، میرے بوڑھے ساتھیو اور معزز حاضرین معاف کیجئے گا، میں ذرا شکی طبیعت کا واقع ہوا ہوں۔ لہٰذا صرف دفع شک کے لئے یہ درخواست کروں گا کہ اس کا نفرنس کی اہمیت کے پیش نظر آپ صاحبان پورے پنڈال پرایک طائرانہ نگاہ ڈال کراطمینان کرلیں کہ آیا ہماری کانفرنس کی کاروائی سننے یا دیکھنے کے لئے کوئی نوجوان تو ہم میں نہیں آملا ہے۔ کیونکہ یہ نوجوان طبقہ ہم بوڑھوں کو جل دینے میں اس قدر ماہر ہے کہ کم ازکم میں ان سے پناہ مانگتا ہوں تو حضرات جبکہ یہ یقین ہوگیا کہ اس کانفرنس میں ہماری قوم کے معصوم لوگ ہیں، تواب میں اپنی تقریربلا کسی خوف و خطر کے شروع کرتا ہوں۔’’

‘‘امابعد— اس کانفرنس کے بلانے کی اشد ضرورت اس وجہ سے اور بھی ضروری اور لابدی سمجھی گئی کہ اب ہماری قوم ضعیف کو نوجوانوں کے ہاتھوں یارائے صبر نہیں اور نہ ہم میں مزید برداشت کی صلاحیت ہے۔’’
‘‘میرے دوستو نہ جانے ہم بوڑھوں کو کیا ہوگیا تھا کہ اب تک نوجوانوں کے ہاتھوں میں کٹھ پتلی بن کر ان کی جلی کٹی باتیں سنا کئے اور اپنی زندگی کی ساری خوشیاں ان سے وابستہ کرکے ان کے دست نگر بنے رہے۔ لیکن اب، جب کہ ہم خواب غفلت سے بیدار ہو چکے ہیں، ہم میں یکجہتی اور بھائی چارہ پیدا ہوگیا ہے اور ہم دوسروں کی مصیبت کو اپنی مصیبت تصور کرنے لگے ہیں، تو پھر کوئی وجہ نہیں کہ ہم نوجوانوں سے دب کر رہیں۔‘‘ تالیاں

‘‘صاحبو یہ نوجوان سپوت بھول رہے ہیں کہ ہم کیا ہیں۔ ہم کون ہیں۔ اجی  ہم وہی ہیں کہ کچھ دن پہلے ان ہی کی طرح جوان تھے۔ جی ہاں، جوان بھی ایسے کہ جس کی مثال آج بخدا نہیں مل سکتی آوازیںدریں چہ شک لیکن یہ ہماری کمزوری اور دب کر رہنے کا نتیجہ ہے کہ نوجوان ہمیں آنکھ نہیں لگاتے۔ خدا کی قسم، یہ چار دن کے چھوکرے اسکول اور کالج میں پڑھ کر نہ جانے خود کو کیا سمجھتے ہیں کہ ہماری باتوں پر دھیان دینا تو درکنار الٹا ہمارا مذاق اڑاتے ہیں۔ وہ اسی پراکتفا کرتےتوہم صبرکرلیتے۔ لیکن یہ نوجوان بار بار ہمیں جولائی طبع دکھلاتے ہوئے کہہ دیتے ہیں کہ بڈھا ٹرٹرائے جارہا ہے وغیرہ وغیرہ آواز شیم شیم تو کیا آپ نے کبھی غور فرمایا کہ ایسا کیوں ہوتا ہے۔ ان کے اندر یہ جرأت و ہمت کیوں کر پیدا ہوئی بات بالکل صاف اور واضح ہے، کیونکہ ہماری کوئی تنظیم نہیں، ہم میں یکجہتی اوراتفاق نہیں۔ ہم کو ہڑتال اور مرن برت کی توفیق نہیں ہاں آج بھی اگر ہمارا سنگٹھن ہو جائے اور ہم سب ایک ہی پلیٹ فارم پرآجائیں، توپھردیکھئےہماری عزت و وقعت۔ میں کہتا ہوں کہ ہمیں آنکھیں دکھلانا تو ایک طرف، بغیر ہماری خوشنودی اور اجازت کے ان نوجوانوں کو اپنے سسرال جیسے عزیز گھرانے میں قدم رکھنے کی ہمت نہ پڑے، بلکہ بغیر ہمارا تحیریری حکم حاصل کئے سنیما یا تھیٹھر چلے جائیں یا چھپ چھپ کر سگریٹ پی لیں تو میرا نام ستارۂ آسمانی نہیں افسوس صد افسوس ہماری موجودہ حالت پر’’سسکنے کی آوازیں۔
‘‘میں ایک مرتبہ پھراپنےانہیں الفاظ کودہراؤں گا کہ یہ نوجوان بھول رہے ہیں کہ ہم کیا ہیں کوئی ان سر پھروں کو سمجھائے کہ ہم میں بھی وہی خون دوڑ رہا ہے، جو ان کے اندر ہے۔ ہم میں بھی غیرت و حمیت ہے۔ ہم میں بھی ان کی طرح باتوں کا جواب دوبدو دینے کی صلاحیت ہے۔ ہم بھی ان کی طرح دل رکھتے ہیں اور دل کے اندر حسرت و تمنا۔ ہاں۔ ہم میں اوران میں فرق بس اسی قدر ہے کہ وہ نوجون ہیں، ہم بوڑھے ہیں۔ وہ تن کر چلتے ہیں، ہماری کمر جھک گئی ہے، ان کی آنکھوں میں کافی بینائی ہے اور ہماری آنکھوں میں پچہترفیصد موتیابند۔ ان کے منہ میں دانت ہیں اور ہم پوپلے ہیں۔ پوپلے کے لفظ پر وہ بوڑھے جو مصنوعی دانت لگائے ہوئے تھے، ٹٹول کر دیکھنے لگے تو اس کا مطلب تھوڑا ہی ہے کہ ہم گئے گزرے ہیں۔ ہمیں باعزت رہنےاور نوجوانوں کو اپنے قبضہ میں رکھنے کا کوئی حق حاصل نہیں ضرورحق حاصل ہے، خصوصاً اب، جبکہ ہم بوڑھے ایک پلیٹ فارم پر جمع ہوگئے ہیں دوسرے الفاظ میں یہ سمجھئے کہ وقت انشاء اللہ آگیا ہے کہ ہم اپنے رسالے پامال شدہ حقوق ان سر پھرے نوجوانوں سے ڈنڈے کے زور سے منواکر دم لیں آواز نعرہ تکبیر، اللہ اکبر۔


‘‘بھائیومیں کوئی مقررتوہوں نہیں کہ حضرت ‘ستارۂ آسمانی’ کی طرح فصاحت و بلاغت کے دریا بہادوں۔ میرا عجز اور میرا انکسار میرے نام ہی سے ظاہر ہے۔ یعنی ‘‘کوکب زمینی’’ہاں اتنا ٖضرور ہے کہ کچھ اظہار خیال کر لیتا ہوں اور اسی پر جتنا بھی فخر کروں کم ہے تو اس کانفرنس کے انعقاد کی خبرسن کرمجھےاس قدرمسرت ہوئی ہےکہ اگرچہ میں دمہ، کھانسی، موتیابند، بوسیر، نواسیر، دردگردہ اور ضعف معدہ کا مستقل مریض ہوں پھر بھی میں نے اپنا فرض سمجھا کہ کانفرنس میں شریک ہوکراپنےحقوق منوانےمیں،اپنے مصیبت زدہ بھائیوں کاہاتھ بٹاؤں۔ممکن ہےکہ یہی خدمت اس گنہگار کی بخشائش کا ذریعہ ثابت ہو آواز انشاءاللہ۔ انشاءاللہ

تو اب، آمدم برسرمطلب کے تحت یہ عرض کروں گا کہ ہماری بلی اور ہم ہی سے میاؤں۔ یعنی یہ نوجوان جو ہماری ہی گود میں پل کر پرون چڑھتے ہیں، وہی ہمیں آنکھیں دکھلائیں۔ وہی ہمارے کہنے میں نہ رہیں۔ وہی ہمارے سامنے اکڑکرہمیں جوانی کےعہدرفتہ یاددلاکرآٹھ آٹھ آنسورلائیں۔ وہی ہمارے مقابلہ میں اپنی بیوی کی پاسداری کریں۔ وہی ہماری موجودگی میں من مانی کرتے پھریں اور وہی ہمیں گھر کے ایک کو نے میں کوٹھری دے کر کھانسنے اورمرنے کے لئے چھوڑدیں حیف پیری و صد عیب ایک جوانی کیا گئی کہ ہم زندہ در گور ہو گئے معاف کیجئے گا، ایک شعر یاد آگیا۔ بہایت ہی پھڑکتا ہوا ہے۔ آپ لوگ بے حد لطف اندوز ہوں گے۔ جی ہاں، عرض کررہا ہوں ؎

مل جائے اگر شباب رفتہ

ٹھہرا کے میرا سلام کہنا

تو میرے بھائیوان نوجوانوں کی بے راہ روی کا کوئی کہاں تک رونا روئےمختصریہ کہ ہم ان کےہاتھوں اس قدرنالاں ہیں کہ مارےصدمہ کےضعیفی کی حد سےآگےنہیں بڑھ سکتے۔ کاش یہ سرپھرے آج سنبھل جائیں۔ ہماری خدمت خدا اور رسول کے بتائے ہوئے طریقہ کے مطابق کریں اور ہمارے قبضہ میں رہ کر ہمارا دل خوش رکھیں تو پھر دیکھئے کوئی ہماری ضعیفی کا شباب۔ مگر بھائیو ان کے کرتوت ہی کچھ ایسے ہیں کہ ہمارا دل ایک گھڑی کے لئے بھی خوش نہیں اور شاید یہی وجہ ہے کہ زیادہ تعداد ہم معصوموں کی دمہ اور کھانسی جیسے مہلک اورجان لیوا امراض میں مبتلا ہیں لیجئے،ان بوڑھوں کوپھراپنی کھانسی یادہ آگئی۔ ایک بڑے میاں نےبڑھ کرکھانسی کا مصرعہ طرح دیدیا اور کہنہ مشق بوڑھوں نے گرہ پر گرہ لگانی شروع کی۔ اس گرہ بازی نے اس قدر طوالت اختیار کی پندرہ منٹ کے بعد مقطع سننے میں آیا۔

اب حضرت ‘‘دھرتی دھمک’’کی باری آئی۔ وضع قطع ملاحظہ ہو۔ داڑھی دو حصوں میں مساوی تقسیم ہوکردونوں کندھوں پرجلوہ فرماتھی۔ ٹوپی غالب نما پہنے ہوئے تھے اور جسمانی لحاظ سے سمجھ لیجئے سرسید احمد۔ منہ میں ایک بھی دانت نہ رہنے کے باعث دونوں طرف کے کلے میں اتنے عمیق غار تھے کہ دو مینڈک ان میں بہ آسانی سما سکیں۔ مائک کے سامنے آتے ہی انہوں نے اعلان کیا کہ میں زیادہ دیر تک تقریر نہیں کر سکتا۔ بات یہ ہے کہ ہر پانچ منٹ پر استنجے کے حاجت ہوتی ہے۔ اس مجبوری اور وقت کی نزاکت کے مدنظر صرف اسی قدرعرض کروں گا کہ حضرت ‘‘ستارۂ آسمانی’’ اور مولانا‘‘کوکب زمینی’’کی عالمانہ تقریرکےبعدکچھ کہنےکی جرأت گویاآفتاب عالمتاب کوچراغ دکھانا ہے۔ پھربھی مجبوراً صرف اس لئےکھڑاہونا پڑا ہےکہ ہمارے دوستوں میں کسی نےابھی تک جناب صدرمولائی وآقائی حضرت ‘‘بلائے بے درماں، کی توجہ ایک نہایت اہم اور تکلیف دہ شئے کی طرف مبذول کرانے کی کوشش نہیں کی ہے۔ اور وہ نوجوان کی حد سےبڑھی ہوئی شرارت آمیزحرکت ناشائستہ یعنی ان نالائقوں کا ہمارے سامنے بلکہ ہمیں دکھلا کرایسی چیزیں کھائی جسےہم بوڑھےنہ توچباسکتےہیں اورنہ انہیں ہضم کرنےکی صلاحیت رکھتے ہیں ہائے،ایک وہ بھی ددن تھےکہ ہم لوہا چبا ڈالتےتھےاورآج یہ دن ہےکہ فالودہ کھانےکوترستےہیں تومیرے بھائیو اس روز روزکےصدمہ سےکوئی کب تک دوچارہوتا رہے۔ لہٰذا میں درخواست کروں گا کہ ہماری یہ کانفرنس جہاں اورباتوں پرغور فرمارہی ہے وہاں ان باتوں کو بھی مدنظر رکھ نوجوانوں پرسخت پابندی عائد کردے تاکہ آئندہ وہ ہمارے سامنے صرف ایسی ہی ملائم چیزیں کھایا کریں، جنہیں ہم پو پلے منہ سے چبا کر ہضم کر سکتے ہیں لیجئے میں نے قبل ہی عرض کردیا تھا نا، اب میں استنجا محسوس کرنے لگا ہوں زیادہ دیرہوجانے پر نمازی قضا کرنی پڑتی ہے۔ اچھا سلام علیکم۔’’


توصاحبومیری تجویزہےکہ اگر کوئی صاحب نہایت ہی اہم اور ضروری بات کہنا یا مفید مشورہ دینا چاہتے ہوں تو تشریف لا کر اپنے خیالات سے مستفید ہونے کا موقع عنایت فرمائیں۔
میری شامت اعمال یا شرارت جو بھی کہئے کہ اس اعلان سے فائدہ اٹھا کر مائک کے سامنے آکر کھڑا ہوگیا۔ میری ڈیڑھ گزی داڑھی دیکھ کر لوگ اس قدر مرعوب ہوئے کہ ہر طرف خاموشی چھا گئی میں نے آواز میں تبدیلی پیدا کرکے کہنا شروع کیا
‘‘میرے ضعیف وناتواں اورنوجوانوں کے ہاتھوں ہاتھ زندہ درگور بھائیو اللہ کا ہزار ہزار شکر ہے کہ اب ہمارے اندر بھی اتنی بیداری پیدا ہوگئی ہے کہ ہم اپنے حقوق کی خاطر سینہ سپر ہوسکیں۔ میں اس طویل بحث میں نہ پڑ کر صرف یہ کہنے کے لئے کھڑا ہوا ہوں کہ جب ہم اپنے حقوق منوانے کے لئے ریزرویشن پاس کرنے جارہے ہیں، تو ایک ایسا ریزرویشن بھی پاس کیا جائے جس کے تحت کوئی بوڑھا کسی نوجوان لڑکی کو اپنے عقد نکاح میں لانے کی جرأت نہ کرسکے۔ کیونکہ میں دیکھتا ہوں کہ اکثر ہمارے بوڑھے دوست اس چکر میں پڑ کر بے جوڑ شادی رچا کر ہی دم لیتے ہیں۔ جس کا نتیجہ یہ ہوتا ہے کہ کسی کی تمناؤں اور آرزوؤں کا خون کرکے راہی ملک عدم ہوتے ہیں۔ مگر کب؟ دوسرے بے قصور بوڑھوں پر کلنک کا ٹیکہ لگا کر تو کیا نوجوانوں کے جذبات سے یہ کھیلنا نہیں۔کیا ان حرکات ناشائستہ سے جذبۂ نفرت پیدا نہیں ہوتا چپ کیوں ہیں، بولئے۔ جواب دیجئے۔

میں اسی قدر کہنے پایا تھا کہ بوڑھے میاں جو قریب ہی ڈائس پر بیٹھے تھے ہڑ بڑا کر اٹھے اور میری داڑھی پر یہ کہتے ہوئے ہاتھ مارا۔‘‘یہ کیا حرکت ہے شاہ صاحب مزاج درست کردوں گا ابھی۔’’ الٰہی توبہ بوڑھے میاں نے ایسا جھپٹا مارا کہ میری مصنوعی داڑھی ان کے ہاتھ میں آگئی۔ ایک بزرگ جو مجھے جانتے تھے چلا اٹھے۔ ‘‘ارے یہ تو ہاشم عظیم آبادی ہیں۔’’

یہ راز فاش ہونا تھا کہ ہرطرف سے شور اٹھا ‘‘مارو مارو، پکڑو پکڑو۔’’

یہ رنگ دیکھ کر میں نے اسی میں اپنی خیریت دیکھی کہ جوتا چھوڑ کر نکل بھاگوں، اور یہی میں نے کیا بھی۔


کار بکاؤ ہے
کرنل محمد خان

ہم سےپہلےبھی کوئی صاحب گزرے ہیں جنہوں نے بیٹھے بٹھائے بکری پال لی تھییں اور پھرعمربھراس کے زانو پرسررکھ کرمنمناتے رہتے تھے۔ ہمیں غیب سے یہ سوجھی کہ اتفاق سے ولایت جارہے ہیں،کیوں نہ وہاں سے نئی کارلائی جائے؟یعنی کیوں نہ جانے سے پہلے پرانی کار بیچ دی جائے؟ اور یہ سوچنا تھا کہ جملہ اندیشۂ شہر کو لپیٹ کرایک کونے میں رکھ دیااورکاربیچنا شروع کردی۔ بوٹی بوٹی کرکے نہیں،سالم۔

ہمارے کارفروش کے فعل کو سمجھنے کے لئے کار سے تعارف لازم ہے۔ یہ کاران کاروں میں سے نہ تھی جو خود بک جاتی ہیں۔اس متاع ہنرکے ساتھ ہمارااپنابکنا بھی لازم تھا۔ یعنی اس کار کے بیچنے کے لے ایک پنچ سالہ منصوبے کی ضرورت تھی لیکن ہمارے پاس صرف تین دن تھے کہ چوتھے روز ہم نے فرنگ کوپرواز کرجانا تھا۔ سوہم نےازراہ مجبوری ایک سہ روزہ کریش پروگرام بنایا جس کا مختصراورمقفی لب لباب یہ تھا آج اشتہار، کل خریدار، پرسوں تیس ہزار سو ہم نے اشتہاردے دیا

کار بکاؤ ہے

‘‘ایک کار،خوش رفتار،آزمودہ کار، قبول صورت، فقط ایک مالک کی داشتہ، مالک سمندر پارجارہا ہے۔ فون نمبر 62209 سے رابطہ قائم کریں’’
یہ سب کچھ صحیح تھا لیکن جو اس سے بھی صحیح تر تھااور جسے ہم اشتہارمیں بالکل گول کر گئے تھےوہ موصوفہ کی عمر تھی جس کا صحیح اندازہ حضرت خضر کے سوا کسی کو نہ تھا۔ وہ طویل مسافت تھی جو محترمہ طے کرتے کرتے لڑکھڑانے لگی تھی اور اس کے اندرونی اعضاء کی وہ باہمی شکر رنجیاں تھیں جنہیں شیر وشکر کرنے میں ممدوحہ کے مالک اور گردونواح کے جملہ مستری بے بس تھے۔

دوسری صبح اشتہار کے جواب میں ٹیلیفون آیا

‘‘السلام علیکم ورحمتہ اللہ وبرکاتہ’’
اس متشرع سلام کے جواب میں ہم نے صرف وعلیکم السلام کہا۔ جو بہت ناکافی محسوس ہوا۔ ہمیں ذرا شک سا تھا کہ وعلیکم السلام کے ساتھ بھی برکاتہ وغیرہ لگ سکتے ہیں یا نہیں، ورنہ جی تو چاہا کے سلام کا دمدار ستارہ بنا کر پیش کریں۔ اتنے میں ادھر سے آواز آئی
‘‘بندہ پرور،یہ کارکا اشتہارآپ نےدیا ہے؟’’

‘‘جی ہاں’’

‘‘کس ساخت کی ہے؟’’


‘‘بجا فرمایا آپ نے۔ کون سا ماڈل ہے؟’’

‘‘ایسا پرانا نہیں۔ نئے ماڈل سے ملتا جلتا ہے۔’’

‘‘میرامطلب ہے کس سال کی ساخت ہے؟’’
اب ساخت تو دس سال پہلے کی تھی لیکن جو اب میں یوں کھلم کھلا سچ بولنا ہمیں موافق نہ تھا۔ ادھر جھوٹ بولنا بھی ناواجب تھا۔ معاً ہمارے ذہن میں خیال آیا کہ کیوں نہ خریدار کے شرعی رجحانات کے پیش نظر کار کی تاریخ پیدائش سن عیسوی کی بجائے سال ہجری میں بتائی جائے۔ شاید شعائر اسلام کے احترام میں مزید موشگافی نہ کرے۔ بدقسمتی سے ہمیں موجودہ سال ہجری کا صحیح علم نہ تھا۔ کچھ اندازہ سا تھا۔ اس سے آٹھ سال منہا کر کے کہا

قبلہ 1377ہجری کی ساخت ہے۔

‘‘جناب معاف فرمائیے گا۔ ہجری حساب کچھ ٹھیک نہیں بیٹھ رہا۔ دراصل یہ صرف دس سال پہلے کا ماڈل ہے۔’’

‘‘دس اورتیرہ میں کوئی خاص فرق نہیں۔ کتنے میل کر چکی ہے؟’’
ہمیں اسی سوال کا ڈر تھا۔ حقیقت یہ تھی کہ گزشتہ دس سال میں اگر ہماری کار ادھر ادھر چلنے کی بجائے خط مستقیم میں چلتی رہتی اور تیر بھی سکتی تو بحرالکاہل کے رستےدنیا کے چار چکر کاٹ چکی ہوتی۔یعنی دیر چکر کی مستحق ہوتی۔ اس کا سپیڈومیٹر ننانوے ہزار نو سو نناونے میل بتاتا تھا کہ اس سے زیادہ کچھ کہہ نہ سکتا تھا۔ ورنہ حقیقت تو یہ تھی کہ نکل گیا تھا وہ کوسوں دیار حرماں سے اور اس حقیر کرۂ ارض کا محیط زبوں تو فقط پچیس ہزار میل ہے اور اگر اڑ بھی سکتی تو کون کہہ سکتا ہے کہ جب نیل آر مسٹرانگ چاند پر اترتے تو پہلی چائے غریب خانے پر نہ پیتے الغرض ہماری کاراب دشت امکاں عبور کرنے کے بعد تمنا کا دوسرا قدم تول رہی تھی، مگرافسوس کہ ہمارے گاہک کو کار کی ان ماورائی صفات میں دلچسپی نہ تھی،چنانچہ اس سوال کا جواب دیتے ہوئے کہ کتنے میل چل چکی ہے،زبان میں رعشہ پیدا ہونے لگا۔ بہرحال ہم نے اللہ کا نام لے کر ایک ہی سانس میں کہہ ڈالا


ہمیں یقین تھا کہ یہ سن کر یا تو اپنا فون توڑدیں گے یا گریبان پھاڑ ڈالیں گے لیکن خلاف توقع ادھر سے توڑ پھوڑ کی کوئی آواز نہ آئی بلکہ ایک امید افزا سوال سنائی دیا

‘‘کتنی قیمت ہے؟’’

‘‘تیس ہزار’’

یہ ہم نےآدھے سانس میں کہا اور کامیابی سے اچھو کو روکا۔ ادھر سے مولوی صاحب کی آواز آئی


‘‘کیا فرمایا آپ نے؟’’

یہ جملہ ہمارے منہ سے اضطراراً نکلا تھا، ورنہ ہم نے تین ہزار کی پیشکش اچھی طرح سن اور سمجھ لی تھی۔ فقط ہمارے دل میں ایک فوری قہر نے کروٹ لی تھی۔ وہی قہر جو کبھی پطرس کے دل میں ابھرا تھا جب خدا بخش کے ساتھی نے ان کی تاریخی سائیکل کی قیمت چند ٹکے تجویز کی تھی اور پطرس نے دانت پیستے ہوئے کہا تھا

‘‘اوصنعت و حرفت سے پیٹ پالنے والے انسان، مجھے اپنی توہین کی تو پروا نہیں، لیکن تو نے اپنی بیہودہ گفتاری سے اس بے زبان چیز کو جو صدمہ پہنچایا ہے اس کے لیے میں تجھے قیامت تک معاف نہیں کروں گا۔’’

ہمارے غیرارادی سوال کے جواب میں آواز آئی

‘‘میں نےعرض کیا تھا تین ہزارلیکن آپ کو بہتر قیمت مل سکے تو بڑے شوق سے دوسری جگہ بیچ دیں۔ ویسے زحمت نہ ہوتومیری پیش کش بھی کسی کونے میں نوٹ کرلیں۔ میرا فون نمبر یہ ہے اور میرا نام عبدالغفور ہے۔ خاکسارکو مولوی عبدالغفور کہتے ہیں۔’’
تو یہ مولوی تھے۔ جبھی تو فر فر ہجری کی عیسوی بنا لی تھی۔ بہرحال ہم نے اپنے سارے غصے کا ایک فقرہ بنا کر مولوی صاحب کو پیش کیا

‘‘آپ سائیکل کیوں نہیں خرید لیتے؟’’

جواب میں ہلکی سی ہنسی سنائی دی اور کچھ اس قسم کی گنگناہٹ کہ جواب تلخ مے زیبد لبِ لعل شکرِخاراورپھرآہستگی سے فون بند ہوگیا۔ بڑا طناز مولوی تھا ظالم

تھوڑی دیرمیں ایک اورخریدارکا انگریزی بولتا ہوا فون آیا؟

‘‘چھوٹا والا اشتہارموٹر کےبارے میں آپ نےدیا؟’’

‘‘جی ہاں، میں نے ہی دیا ہے۔’’

‘‘کون والا کار ہے؟’’

‘‘فوکس ویگن والا’’

‘‘اس میں ریڈیو ہے؟’’

‘‘جی نہیں’’
‘‘یہ تو بڑاDrawback ہے۔’’

ہم سمجھ گئے کہ یہ اینگلوورینکلرصاحب محض ٹیلیفون قریب ہونے کی وجہ سے گاہک بن بیٹھے ہیں اور مطلب کار خریدنا نہیں،خریدنے کا سودا لینا ہے۔عرض کیا۔
‘‘جناب اس کارکا بڑا نقص یہ نہیں کہ ریڈیونہیں رکھتی بلکہ یہ کہ رولز رائس نہیں۔’’

‘‘فوکس ویگن میں بھی ریڈیولگ سکتا ہے’’

‘‘لگنےکوتواس میں شہد کا چھتہ بھی لگ سکتا ہے، لیکن خاکسار کی کار میں یہ ایکسٹرافٹنگ نہیں۔ گڈبائی۔’’

ایک دو اور فون بھی آئے لیکن کار کی عمر رفتہ اور سفر گزشتہ کا ذکر آیا تو بامقصد گفتگو کا سلسلہ ٹوٹ گیا۔ اسی طرح شام ہوگئی۔ شام کی صبح ہوئی۔ ٹیلی فون ہمارے پہلو میں پرا تھا لیکن چپ۔ سامنے آخری شب تھی،یعنی پروازیورپ میں چند ساعتیں باقی تھیں۔ ہم نے سوچا اگر کار نہ بکی اور اس عالم پیری میں اسے تین ماہ گیراج میں گزارنے پڑ گئے تو جوڑوں کے درد کا شکار ہوجائے گی اور پھر شاید کوئی مولوی غفور بھی میسر نہ آئے۔ چلو مولوی صاحب سے ہی رجوع کریں لیکن فون اٹھایا تو ساتھ ہی مولوی صاحب کی ہنسی اور گنگناہٹ یاد آئی۔سوچا، سبک سر ہو کے کیا پوچھیں کہ ہم سے سرگراں کیوں ہو،مگر اندر سے آوازآئی کہ میاں،غالب کا پرابلم تمہارے پرابلم سے سراسر مختلف تھا۔ وہ عشق کا معاملہ تھا۔ یہ تجارت کی بات تھی۔ بے تکلف فون کرو۔ ہم نے بے تکلف مولوی صاحب کا نمبر ملایا اور سلام اور رحمتیں اور برکات بھیجنے کے بعد کہا

‘‘مولانا ساڑھے تین ہزارمیں کارآپ کی ہے۔چاہیں توآج ہی لے جائیں۔’’

تین پرساڑھےکااضافہ محض مولوی صاحب کی فتح کوجزوی شکست دینے کی خاطرتھا۔


چارپائی

رشید احمد صدیقی


چارپائی اورمذہب ہم ہندوستانیوں کا اوڑھنا بچھونا ہے۔ ہم اسی پر پیدا ہوتے ہیں اوریہیں سےمدرسہ،آفس،جیل خانےکونسل یاآخرت کا راستہ لیتے ہیں۔ چارپائی ہماری گھٹی میں پڑی ہوئی ہے۔ ہم اس پردوا کھاتے ہیں۔ دعا اوربھیک بھی مانگتے ہیں۔ کبھی فکرسخن کرتےہیں اور کبھی فکرقوم،اکثر فاقہ کرنےسےبھی باز نہیں آتے۔ ہم کوچارپائی پراتنا ہی اعتمادہےجتنابرطانیہ کوآئی سی ایس پر۔ شاعرکوقافیہ پریا طالب علم کوغل غپاڑے پر۔

چارپائی کی پیڑھی دورچل کر دیو جانس کلبی کے خم سے جاملتی ہے۔ کہا جاتا ہے کہ تمام دنیا سے منہ موڑ کر دیو جانس ایک خم میں جا بیٹھا تھا۔ ہندوستانی تمام دنیا کو چارپائی کے اندرسمیٹ لیتا ہے۔ ایک نے کثرت سے وحدت کی طرف رجوع کیا۔ دوسرے نے وحدت میں کثرت کو سمیٹا۔

ہندوستانی ترقی کرتے کرتے تعلیم یافتہ جانورہی کیوں نہ ہوجائے اس سے اس کی چارپائییت نہیں جدا کی جاسکتی۔اس وقت ہندستان کو دومعرکےدرپیش ہیں۔ایک سوراج کا دوسراروشن خیال بیوی کا۔دراصل سوراج اورروشن خیال بیویدونوں ایک ہی مرض کی دوعلامتیں ہیں۔ دونوں چارپائیت میں مبتلا ہیں۔سوراج تووہ ایساچاہتا ہے جس میں انگریز کو حکومت کرنے اورہندستانی کوگالی دینےکی آزادی ہو۔اور بیوی ایسی چاہتا ہے جو گریجویٹ ہو لیکن گالی نہ دے۔
اس طورپرہندوستانی شوہراورتعلیم یافتہ بیوی کےدرمیان جو کھینچ تان ملتی ہےاس کاایک سبب یہ بھی ہےکہ شوہرچارپائی پر سے حکومت کرنا چاہتا ہےاوربیوی ڈرائنگ روم سے گھنٹی بجاتی ہے۔ روشن خیال بیوی شہرت کی آرزومند ہوتی ہے۔ دوسری طرف شوہر یہ چاہتا ہے کہ بیوی توصرف فردخاندان ہونے پرصبرکرےاورخودفخرخاندان نہیں بلکہ فخرکائنات قراردیا جائے۔

موتی لال نہرورپورٹ سے پہلےہندستانیوں پردومصیبت نازل تھیں۔ایک ملیریا کی دوسری مس میوالمعروف بہ مادر ہند کی۔ ملیریا کا انسدادکچھ توکونین سےکیا گیا بقیہ کا کثرت اموات سے۔ مس میوکے تدارک میں ہندومسلمان دونوں چارپائی پرسربزانواورچوراہوں پردست وگریباں ہیں۔نہرو رپورٹ اور مادر ہند دونوں میں ایک نسبت ہےایک مسلمانوں کے سیاسی حقوق کواہمیت نہ دی۔ دوسری نے ہندوؤں کے معاشرتی رسوم و روایات کی توہین کی

مادرہندکےبارے میں چارپائی نشینوں کی یہ رائے ہے کہ اس کتاب کے شائع ہونے سے ان کو ہندوستانیوں سےزیادہ مس میو کے بارے میں رائے قائم کرنے کا موقع ملا۔ ان کا یہ بھی خیال ہے کہ اگرسارے ہندوستان سےشمارواعداداورمواداکٹھا کرنے کے بجائے موصوفہ نے صرف ہم ہندوستانیوں کی چارپائی کا جائزہ لیا ہوتا تو ان کی تصنیف اس سے زیادہ دلچسپ ہوتی جتنی کہ اب ہے۔



فن جنگ یا فن صحافت کی رو سے آج کل اس طرح کے وظائف ضروری اور نفع بخش خیال کئے جاتے ہیں۔ جس طرح ہر مالدار شریف یا خوش نصیب نہیں ہوتا اس طرح ہر چارپائی نہیں ہوتی۔ کہنے کوتو پلنگ پلنگڑی۔ چوکھٹ مسہری۔سب پراس لفظ کا اطلاق ہوتا ہے لیکن سیاسی لیڈروں کےسیاسی اورمولویوں کےمذہبی تصورکےمانند چارپائی کا صحیح مفہوم اکثرمتعین نہیں ہوتا۔

چارپائی کی مثال ریاست کےملازم سےدے سکتے ہیں۔یہ ہرکام کے لیے ناموزوں ہوتا ہےاس لیےہرکام پر لگا دیا جاتا ہے۔ایک ریاست مںر کوئی صاحب ‘‘ولایت پاس’’ہوکرآئے۔ریاست میں کوئی اسامی نہ تھی جو ان کو دی جاسکتی۔ آدمی سوجھ بوجھ کے تھے راجہ صاحب کے کانوں تک یہ بات پہنچادی کہ کوئی جگہ نہ ملی تو وہ لاٹ صاحب سے طے کر آئے ہیں۔راجہ صاحب ہی کی جگہ پراکتفاکریں گے۔ ریاست میں ہلچل مچ گئی۔ اتفاق سے ریاست کے سول سرجن رخصت پر گئے ہوئے تھے۔ یہ ان کی جگہ پر تعینات کر دیئے گئے۔ کچھ دنوں بعد سول سرجن صاحب واپس آئے تو انجینئر صاحب پر فالج گرا۔ ان کی جگہ ان کو دے دی گئی۔ آخری بار یہ خبر سنی گئی کہ وہ ریاست کے ہائی کورٹ کے چیف جسٹس ہو گئے تھے اور اپنے ولی عہد کو ریاست کے ولی عہد کا مصاحب بنوادینے کی فکر میں تھے۔
یہی حالت چارپائی کی ہے فرق صرف یہ ہے کہ ان ملازم صاحب سے کہیں زیادہ کارآمد ہوتی ہے فرض کیجئے آپ بیمارہیں سفرآخرت کا سامان میسر ہو یا نہ ہو اگر چارپائی آپ کے پاس ہے تو دنیا مںہ آپ کو کسی اور چیز کی حاجت نہیں۔ دوا کی پڑیہ تکئے کے نیچے۔جوشاندہ کی دیگچی سرہانے رکھی ہوئی۔ بڑی بیوی طبیب چھوٹی بیوی خدمت گزار۔ چارپائی سے ملا ہوا بول و براز کا برتن۔ چارپائی کے نیچے میلے کپڑے، مچھر، بھنگے گھر یا محلے کے دو ایک بچے جن میں آدھ زکام خسرے میں مبتلا اچھےہوگئے تو بیوی نے چارپائی کھڑی کر کے غسل کرادیاورنہ آپ کےدشمن اسی چارپائی پرلب گورلائے گئے۔ہندوستانی گھرانوں میں چارپائی کوڈرائنگ روم،سونےکا کمرہ،غسل خانہ، قلعہ، خانقاہ، خیمہ، دواخانہ، صندوق، کتاب گھر،شفاخانہ،سب کی حیثیت کبھی کبھی بہ یک وقت ورنہ وقت وقت پر حاصل رہتی ہے۔کوئی مہمان آیا۔ چار پائی نکالی گئی۔ اس پرایک نئی دری بچھادی گئی جس کے تہہ کے نشان ایسے معلوم ہوں گے جیسے کسی چھوٹی سی آراضی کو مینڈوں اورنالیوں سے بہت سے مالکوں میں بانٹ دیا گیا ہے اور مہمان صاحب معہ اچکن، ٹوپی، بیگ بغچی کے بیٹھ گئے۔ اور تھوڑی دیر کے لیے یہ معلوم کرنا دشوار ہو گیا کہ مہمان بیوقوف ہے یا میزبان بدنصیب چارپائی ہی پر ان کا منہ ہاتھ دھلوایا اور کھانا کھلایا جائے گا اور اسی چارپائی پر یہ سورہیں گے۔ سوجا نے کے بعدان پرسے مچھر مکھی اس طرح اڑائی جائے گی جیسے کوئی پھیری والا اپنے خونہ۔ پر سے جھاڑو نما مورچھل سے مکھیاں اڑا رہا ہو۔


فراق اور وصال، بیماری و تندرستی، تصنیف و تالیف، سرقہ اور شاعری سب سے چارپائی ہی پرنپٹتے ہیں۔بچےبوڑھے اورمریض اس کو بطور پاخانہ غسل خانہ کام میں لاتے ہیں۔کبھی ادوان کشادہ کردی گئی۔ کبھی بنا ہوا حصہ کاٹ دیا گیا اور کام بن گیا۔ پختہ فرش پر گھسیٹئےتومعلوم ہو کوئی ملٹری ٹینک مہم پرجارہا ہے یا بجلی کا تڑاقا ہورہاہےکھٹلو۔ں سے نجات پانے کے لیے جو ترکیبیں کی جاتی ہیں اور جس جس آسن میں چارپائی نظر آتی ہے یا جو سلوک اس کے ساتھ روا رکھا جاتاہےان پرغورکر لیجئے تو ایسا معلوم ہوتا ہے جیسے ہندوستانی بیوی کا تخیل ہندوستانیوں نے چارپائی ہی سے لیا ہے

دوچارپائیاں اس طور پر کھڑی کر دیں کہ ان کے پائے آمنے سامنے ہوگئے ان پرایک کملو دری یا چادرڈال دی۔ کمرہ تیارہوگیا۔ گھر میں بچوں کو اس طرح کا حجرہ بنانے کا بڑا شوق ہوتا ہے۔ یہاں وہ ان تمام باتوں کی مشق کرتے ہیں جو ماں باپ کو کرتے دیکھتے ہیں۔ایٹن اور ہیرو انگلستان کے دو مشہور پبلک اسکول ہیں۔ ان کے کھیل کے میدان کے بارے میں کہا جاتا ہے کہ واٹرلو کی تاریخی جنگ یہیں جیتی گئی تھی۔ میرا کچھ ایسا خیال ہے کہ ہندوستان کی ساری مہم ہم ہندوستانی چارپائی کے اسی گھروندے میں سر کر چکے ہوتے ہیں۔

برسات کی سڑی گرمی پڑ رہی ہو کسی گھریلو تقریب میں آپ دیکھیں گے کہ محلہ نہیں سارے قصبہ کی عورتیں خواہ وہ کسی سائز،عمر، مزاج یا مصرف کی ہوں رونق افروز ہیں۔ اور یہ بتانے کی ضرورت نہیں کہ ہرعورت کی گودمیں دوایک بچےاورزبان پر پان سات کلمات خیر ضرور ہوں گے۔ کتنی زیادہ عورتیں کتنی کم جگہ میں آجاتی ہیں اس کا اندازہ کوئی نہیں کرسکتا جب تک کہ چارپائی کے بعد کسی یکہ اور تانگہ پر ان کو سفر کرتے نہ دیکھ چکا ہو۔ یہ اللہ کی مصلحت اور ایجاد کرنے والے کی پیش بینی ہے کہ ہانکنے والے اور گھوڑے دونوں کی پشت سواریوں کی طرف ہوتی ہے۔ اگرکہیں یہ سواریوں کو دیکھتےہوتے تو یقیناً غش کھا کر گر پڑتے۔

چارپائی ایک اچھے بکس کا بھی کام دیتی ہے۔ تکیہ کے نیچے ہر قسم کی گولیاں جن کے استعمال سے آپ کے سوا کوئی اور واقف نہیں ہوتا۔ ایک آدھ روپیہ،چنددھیلے پیسے،اسٹیشنری، کتابیں، رسالے، جاڑے کے کپڑے، تھوڑا بہت ناشتا، نقش سلیمانی، فہرست دواخانہ، سمن، جعلی دستاویز کے کچھ مسودے۔ یہ سب چارپائی پر لیٹےلیٹےان میں سےہر ایک کواجالاہویااندھیرااس صحت کے ساتھ آنکھ بندکرکےنکال لیتےاور پھررکھ دیتےجیسےحکیم نابینا صاحب مرحوم اپنے لمبے چوڑے بکس میں سے ہرمرض کی دوائیں نکال لیتےاورپھررکھ دیتے۔


چارپائی ہی کھانے کا کمرہ بھی ہوتی ہے۔ باورچی خانہ سے کھانا چلااوراس کے ساتھ پانچ سات چھوٹے بڑے بچے اتنی ہی مرغیاں، دو ایک کتے، بلی اور بے شمار مکھیاں آ پہنچیں۔ سب اپنے قرینے سے بیٹھ گئیں۔ صاحب خانہ صدردسترخوان ہیں۔ایک بچہ زیادہ کھانے پر مارکھاتا ہے دوسرا بدتمیزی سے کھانے پر تیسرا کم کھانے پر چوتھا زیادہ کھانے پر اور بقیہ اس پر کہ ان کو مکھیاں کھائے جاتی ہیں۔دوسری طرف بیوی مکھی اڑاتی جاتی ہے اور شوہر کی بدزبانی سنتی اور بدتمیزی سہتی جاتی ہے۔ کھانا ختم ہوا۔ شوہر شاعر ہوئے تو ہاتھ دھوکر فکرسخن میں چارپائی ہی پرلیٹ گئےکہیں دفترمیں ملازم ہوئے تو اس طرح جان لے کر بھاگے جیسے گھر میں آگ لگی ہے اور کوئی مذہبی آدمی ہوئے تو اللہ کی یادمیں قیلولہ کرنے لگے بیوی بچے بدن دبانے اور دعائیں سننے لگے۔
چارپائی ہندوستان کی آب و ہواتمدن و معاشرت ضرورت اورایجاد کا سب سے بھر پور نمونہ ہے۔ ہندوستان اور ہندوستانیوں کےمانند ڈھیلی ڈھالی شکستہ حالی بے سروسامان لیکن ہندوستانیوں کی طرح غالب اور حکمران کے لیے ہرقسم کا سامان راحت فراہم کرنے کے لیےآمادہ۔کوچ اورصوفے کےدلدادہ اور ڈرائنگ روم کے اسیراس راحت وعافیت کا کیا اندازہ لگا سکتے ہیں جو چارپائی پر میسر آتی ہے شعرانے انسان کی خوشی اورخوشحالی کے لیے کچھ باتیں منتخب کرلی ہیں مثلاً سچےدوست، شرافت فراغت اورگوشۂ چمن ہندوستان جیسے غریب ملک کے لیےعیش وفراغت کی فہرست اس سے مختصر ہونی چاہیے۔ میرے نزدیک توصرف ایک چارپائی ان تمام لوازم کوپوراکرسکتی ہے۔

بانوں کی ٹوٹی ہوئی چارپائی جسے مکّے کے کھیت میں بطور مچان باندھ دیا گیا ہے۔ ہرطرف جھومتے لہلہاتے کھیت ہیں۔ بارش نے گردوپیش کوشگفتہ وشاداب کردیا ہے۔دور دور جھیلیں جھمکتی، جھلکتی نظرآتی ہیں جن میں طرح طرح کے آبی جانوراپنی اپنی بولیوں سے برسات کی علمداری اور مزیداری کا اعلان کرتے ہیں۔

مچان پر بیٹھا ہوا کسان کھیت کی رکھوالی کر رہا ہے اس کے یہاں نہ آسائش ہے۔نہ آرائش نہ عشق و عاشقی، نہ علم وفضل نہ دولت واقتدار لیکن یہ سب چارپائی پر بیٹھےہوئے اسی کسان کی محنت کا کرشمہ ہیں۔پھرایک دن آئے گا جب اس کی پیداوار کو چور مہاجن یا زمیندار لوٹ لیں گے اور اسی چارپائی پر اس کو سانپ ڈس لے گا اور قصہ پاک ہوجائے گا۔

برسات ہی کا موسم ہے۔ گاؤں میں آموں کا باغ کبھی دھوپ کبھی چھاؤں، کوئل کوکتی ہے ہوا لہکتی ہے۔ گاؤں میں لڑکے لڑکیاں دھوم مچا رہی ہیں۔ کہیں کوئی پکا ہوا آم ڈال سے ٹوٹ کر گرتا ہے۔ سب کے سب جھپٹتے ہیں۔ جس کومل گیا وہ ہیروبن گیا۔ جس کو نہ ملا اس پر سب نے ٹھٹھے لگائے۔یہی لڑکے لڑکیاں جواس وقت کسی طرح قابل التفات نظر نہیں آتیں کسے معلوم آگے چل کر زمانہ اور زندگی کی کن نیرنگیوں کو اُجاگر کریں گے کتنے فاقے کریں گے کتنے فاتح بنیں گے کتنے ناموراورنیک نام کتنے گمنام ونافرجام اوریہ خاکسارایک کھری چارپائی پراس باغ میں آرام فرما رہا ہے۔ چارپائی باغبان کی ہے۔ باغ کسی اور کا ہے۔ لڑکے لڑکیاں گاؤں کی ہیں۔ میرے حصہ کا صرف آم ہے۔ ایسے میں جو کچھ دماغ میں نہ آئے تھوڑا ہے۔ یا جو تھوڑا دماغ میں ہے وہ بھی نکل جائےتو کیا تعجب

پھرعام تصورمیں ایسی کائنات تعمیرکرنےلگتاہوں جوصرف میرے لیے ہے جو میرے ہی اشارے پر بنتی بگڑتی ہے مجھے خالق کا درجہ حاصل ہے۔ اپنے مخلوق ہونے کا وہم بھی نہیں گزرتا۔ نہ اس کا خیال کہ زمانہ کسے کہتے ہیں نہ اس کی پرواکہ زندگی کیا ہے۔دوسروں کو ان کا اسیر دیکھ کر چونک پڑتا ہوں۔ پھر یہ محسوس کرکے کہ میں ان لوگوں سےاورخود زمانہ اورزندگی سےعلیحدہ بھی ہوں۔اونگھنے لگتا ہوں۔ ممکن ہے اونگھنے میں پہلے سے مبتلا ہوں۔


پطرس بخاری

جب سینما جانے کا ارادہ ہو،ہفتہ بھر پہلے سے انہیں کہہ رکھتا ہوں کہ کیوں بھئی مرزا اگلی جمعرات سینما چلو گے نا  میری مراد یہ ہوتی ہے کہ وہ پہلے سے تیار رہیں اور اپنی تمام مصروفیتیں کچھ اس ڈھب سے ترتیب دے لیں کہ جمعرات کے دن ان کے کام میں کوئی ہرج واقع نہ ہو لیکن وہ جواب میں عجب قدر ناشناسی سے فرماتے ہیں

ارے بھئی چلیں گے کیوں نہیں؟ کیا ہم انسان نہیں؟ ہمیں تفریح کی ضرورت نہیں ہوتی؟ اور پھر کبھی ہم نے تم سےآج تک ایسی بےمروتی بھی برتی ہے کہ تم نے چلنے کو کہا ہو اور ہم نے تمہارا ساتھ نہ دیا ہو؟

ان کی تقریر سن کر میں کھسیانا سا ہوجاتا ہوں۔ کچھ دیر چپ رہتا ہوں اور پھر دبی زبان سے کہتا ہوں

بھئی اب کے ہوسکا تو وقت پر پہنچیں گے۔ ٹھیک ہے نا؟

میری یہ بات عام طور پر ٹال دی جاتی ہے کیونکہ اس سے ان کا ضمیر کچھ تھوڑا سا بیدار ہوجاتا ہے۔ خیر میں بھی بہت زور نہیں دیتا۔ صرف ان کو بات سمجھانے کے ليے اتنا کہہ دیتا ہوں

کیوں بھئی سینما آج کل چھ بجے شروع ہوتا ہےنا؟

مرزا صاحب عجیب معصومیت کے انداز میں جواب دیتے ہیں۔ بھئی ہمیں یہ معلوم نہیں۔

میرا خیال ہے چھ ہی بجے شروع ہوتا ہے۔
اب تمہارے خیال کی تو کوئی سند نہیں۔

نہیں مجھے یقین ہے چھے بجے شروع ہوتا ہے۔

تمہیں یقین ہے تو میرا دماغ کیوں مفت میں چاٹ رہے ہو؟

خیر جناب جمعرات کے دن چار بجے ہی ان کے مکان کو روانہ ہوجاتا ہوں اس خیال سے کہ جلدی جلدی انہیں تیار کراکے وقت پر پہنچ جائیں۔ دولت خانے پر پہنچتا ہوں تو آدم نہ آدم زاد۔ مردانے کے سب کمروں میں گھوم جاتا ہوں۔ ہر کھڑکی میں سے جھانکتا ہوں ہر شگاف میں سے آوازیں دیتا ہوں لیکن کہیں سے رسید نہیں ملتی آحر تنگ آکر ان کے کمرے میں بیٹھ جاتا ہوں۔ وہاں دس منٹ سیٹیاں بجاتا رہتا ہوں۔ دس پندرہ منٹ پنسل سے بلاٹنگ پیپر پر تصویریں بناتا رہتاہوں پھر سگریٹ سلگا لیتا ہوں اور باہر ڈیوڑھی میں نکل کر ادھر اُدھر جھانکتاہوں۔ وہاں بدستور ہو کا عالم دیکھ کر کمرے میں واپس آجاتا ہوں اور اخبار پڑھنا شروع کردیتا ہوں۔ ہر کالم کے بعد مرزا صاحب کو ایک آواز دے لیتا ہوں۔ اس امید پر کہ شاید ساتھ کے کمرے میں یا عین اوپر کے کمرے میں تشریف لے آئے ہوں۔ سو رہے تھے تو ممکن ہے جاگ اٹھے ہوں۔ یا نہا رہے تھے تو شاید غسل خانے سے باہر نکل آئے ہوں۔ لیکن میری آواز مکان کی وسعتوں میں سے گونج کر واپس آجاتی ہے ۔ آخرکار ساڑھے پانچ بجے کے قریب زنانے سے تشریف لاتے ہیں۔ میں اپنے کھولتے ہوئے خون پر قابو میں لا کر متانت اور اخلاق کو بڑی مشکل سے مدنظر رکھ کر پوچھتا ہوں

کیوں حضرت آپ اندر ہی تھے؟


میری آواز آپ نے نہیں سنی؟

اچھا یہ تم تھے؟ میں سمجھا کوئی اور ہے؟

آنکھیں بند کرکے سر کو پیچھے ڈال لیتا ہوں اور دانت پیس کر غصے کو پی جاتا ہوں اور پھر کانپتے ہوئے ہونٹوں سے پوچھتا ہوں

تو اچھا اب چلیں گے یا نہیں؟

وہ کہاں؟
ارے بندۂ خدا آج سینما نہیں جانا؟

ہاں سینما۔ سینما۔ یہ کہہ کر وہ کرسی پر بیٹھ جاتے ہیں ٹھیک ہے۔ سینما۔ میں بھی سوچ رہا تھا کہ کوئی نہ کوئی بات ضرور ایسی ہے جو مجھے یاد نہیں آ رہی ہے ۔ اچھا ہوا تم نے یاد دلایا ورنہ مجھے رات بھر الجھن رہتی۔

تو چلو پھر اب چلیں۔
ہاں وہ تو چلیں گے ہی ۔ میں سوچ رہا تھا آج ذرا کپڑے بدل لیتے خدا جانے دھوبی کمبخت کپڑے بھی لایا ہے یا نہیں۔ یار ان دھوبیوں کا تو کوئی انتظام کرو۔

اگر قتل انسانی ایک سنگین جرم نہ ہوتا تو ایسے موقع پر مجھ سے ضرور سرزد ہوجاتا لیکن کیا کروں اپنی جوانی پر رحم کھاتا ہوں ۔ بےبس ہوتا ہوں ۔ صرف یہی کرسکتا ہوں کہ مرزا بھئی لله مجھ پر رحم کرو۔ میں سینما چلنے کو آیا ہوں ۔ دھوبیوں کا انتظام کرنے نہیں آیا۔ یار بڑے بدتمیز ہو ۔ پونے چھے بج چکے ہیں اور تم جوں کے توں بیٹھے ہو۔

مرزا صاحب عجب مربیانہ تبسم کے ساتھ کرسی پر سے اٹھتے ہیں گویا یہ ظاہر کرنا چاہتے ہیں کہ اچھا بھئی تمہاری طفلانہ خواہشات آخر ہم پوری کرہی دیں۔ چنانچہ پھر یہ کہہ کراندر تشریف لےجاتے ہیں کہ اچھا کپڑے پہن آؤں۔

مرزا صاحب کے کپڑے پہنے کا عمل اس قدر طویل ہے کہ اگر میرا اختیار ہوتا قانون کی رو سے انہیں کبھی کپڑے اتارنے ہی نہ دیتا۔ آدھ گھنٹے کے بعد وہ کپڑے پہنے ہوئے تشریف لاتے ہیں۔ ایک پان منہ میں دوسرا ہاتھ میں، میں بھی اٹھ کھڑا ہوتا ہوں۔ دروازے تک پہنچ کر مڑ کر جو دیکھتا ہوں تو مرزا صاحب غائب۔ پھر اندر آجاتا ہوں مرزا صاحب کسی کونے میں کھڑے کچھ کرید رہےہوتے ہیں۔ ارے بھئی چلو۔

چل تو رہا ہوں یار، آخر اتنی بھی کیا آفت ہے؟

اور یہ تم کیا کر رہے ہو؟

پان کے ليے ذرا تمباکو لے رہا تھا۔

تمام راستے مرزا صاحب چہل قدمی فرماتے جاتے ہیں۔ میں ہر دو تین لمحے کے بعد اپنے آپ کو ان سے چارپانچ قدم آگے پاتا ہوں۔ کچھ دیر ٹھہر جاتا ہوں ۔ وہ ساتھ آملتے ہیں تو پھر چلنا شروع کردیتا ہوں ۔ پھر آگے نکل جاتا ہوں ۔ پھر ٹھہرجاتاہوں۔ غرض یہ کہ گو چلتا دگنی تگنی رفتار سے ہوں لیکن پہنچتا ان کے ساتھ ہی ہوں۔

ٹکٹ لے کر اندر داخل ہوتے ہیں تو اندھیرا گھپ ۔ بہتیرا آنکھیں جھپکتا ہوں کچھ سجھائی نہیں دیتا۔ ادھر سے کوئی آواز دیتا ہے۔ یہ دروازہ بند کردو جی یاالله اب جاؤں کہاں۔ رستہ، کرسی، دیوار، آدمی، کچھ بھی تو نظر نہیں آتا۔ ایک قدم بڑھاتا ہوں تو سر ان بالٹیوں سے جاٹکراتا ہے جو آگ بجھانے کے ليے دیوار پر لٹکی رہتی ہیں ۔ تھوڑی دیر کے بعد تاریکی میں کچھ دھندلے سے نقش دکھائی دینے لگتے ہیں۔ جہاں ذرا تاریک تر سا دھبہ دکھائی دے جائے۔ وہاں سمجھتا ہوں خالی کرسی ہوگی ۔ خمیدہ پشت ہو کر اس کا رخ کرتا ہوں، اس کے پاؤں کو پھاند کر اس کے ٹخنوں کو ٹھکرا۔خواتین کے گھنٹوں سے دامن بچاکر، آخرکار کسی کی گود میں جا بیٹھتا ہوں۔ وہاں سے نکال دیا جاتا ہوں اور لوگوں کے دھکوں کی مدد سے کسی خالی کرسی تک جاپہنچتا ہوں ۔ مرزا صاحب سے کہتا ہوں میں نہ بکتا تھا کہ جلدی چلو خواہ مخواہ میں ہم کو رسوا کروادیانا گدھا کہیں کا  اس شگفتہ بیانی کے بعد معلوم ہوتا ہے کہ ساتھ کی کرسی پر جو حضرت بیٹھے ہیں اور جن کو میں مخاطب کررہا ہوں وہ مرزا نہیں کوئی اور بزرگ ہیں۔ اب تماشے کی طرف متوجہ ہوتا ہوں اور سمجھنے کی کوشش کرتا ہوں کہ فلم کون سی ہے ۔ اس کی کہانی کیا ہے ؟ اور کہاں تک پہنچ چکی ہے ؟ سمجھ میں صرف اس قدر آتا ہے کہ ایک مرد اور ایک عورت جو پردے پر بغلگیر نظر آتے ہیں ، ایک دوسرے کو چاہتے ہوں گے۔ اس انتظار میں رہتا ہوں کہ کچھ لکھا ہوا سامنے آئے ، تو معاملہ کھلے کہ اتنے میں سامنے کی کرسی پر بیٹھے ہوئے حضرت ایک وسیع وفراخ انگڑائی لیتے ہیں جس کے دوران میں کم از کم دو تین سو فٹ فلم گزر جاتی ہے۔ جب انگڑائی کو لپیٹ لیتے ہیں تو سر کو کھجانا شروع کرتے ہیں اور اس عمل کے بعد ہاتھ کو سر سے نہیں ہٹاتے بلکہ بازو کو ویسے ہی خمیدہ رکھتے ہیں۔ میں مجبوراً سر کو نیچا کرکے چائے دانی کے اس دستے کے بیچ میں سے اپنی نظر کے ليے راستہ نکال لیتا ہوں اور اپنے بیٹھنے کے انداز سے بالکل ایسا معلوم ہوتا ہے جیسے ٹکٹ خریدے بغیر اندر گھس آیا ہوں اور چوروں کی طرح بیٹھا ہوا ہوں۔ تھوڑی دیر کے بعد انہیں کرسی کی نشست پر کوئی مچھر یا پسو محسوس ہوتا ہے چنانچہ وہ دائیں سے ذرا اونچے ہو کر بائیں طرف کو جھک جاتے ہیں۔ میں مصیبت کا مارا دوسری طرف جھک جاتا ہوں۔ ایک دو لمحے کے بعد وہی مچھر دوسری طرف ہجرت کرجاتا ہے ۔ چنانچہ ہم دونوں پھر سے پنیترا بدل لیتے ہیں ۔ غرض یہ کہ یہ دل لگی یوں ہی جاری رہتی ہے وہ دائیں تو میں بائیں اور وہ بائیں تو میں دائیں ۔ ان کو کیا معلوم کہ اندھیرے میں کیا کھیل کھیلا جارہا ہے۔ دل یہی چاہتا ہے کہ اگلے درجے کا ٹکٹ لے کر ان کے آگے جابیٹھوں اور کہوں کہ لے بیٹا  دیکھوں تو اب تو کیسے فلم دیکھتا ہے؟

پیچھے سے مرزا صاحب کی آواز آتی ہے یار  تم سے نچلا نہیں بیٹھا جاتا۔ اب جو ہمیں ساتھ لائے ہو تو فلم تو دیکھنے دو۔

اس کے بعد غصے میں آکر آنکھیں بند کرلیتا ہوں اور قتل عمد، خودکشی، زہرخورانی وغیرہ معاملات پر غور کرنے لگتا ہے۔ دل میں کہتا ہوں کہ ایسی کی تیسی اس فلم کی۔ سو سو قسمیں کھاتا ہوں کہ پھر کبھی نہ آؤں گا اور اگر آیا بھی تو اس کمبخت مرزا سے ذکر تک نہ کروں گا۔ پانچ چھے گھنٹے پہلے سے آجاؤں گا۔ اوپر کے درجے میں سب سے اگلی قطار میں بیٹھوں گا۔ تمام وقت اپنی نشست پر اچھلتا رہوں گا بہت بڑے طرے والی پگڑی پہن کر آؤں گا اور اپنے اوورکوٹ کو دو چھڑیوں پر پھیلا کر لٹکا دوں گا بہرحال مرزا کے پاس تک نہیں پھٹکوں گا

لیکن اس کمبخت دل کو کیا کروں۔ اگلے ہفتے پھر کسی اچھی فلم کا اشتہار دیکھ پاتا ہوں تو سب سے پہلے مرزا کے ہاں جاتا ہوں اور گفتگو پھر وہیں سے شروع ہوتی ہے کہ کیوں بھئی مرزا  اگلی جمعرات سینما چلو گےنا؟



کم اِن مائی ڈیر ۱۶ء
خواجہ حسن نظامی

ویل کم، ہیلوہیلو، مائی ڈیئر16ء۔ اندرآئیے۔ کیک چکھئے۔ کم مٹھاس کی چائےپیجئے۔انگیٹھی گرم ہے ہاتھ سینکئے۔ ناک کو تو سردی نہیں لگتی۔ خنکی معلوم ہو تو اس کو بھی گرما لیجئے مگر ہاں آپ کےناک ہےبھی یا نہیں،15ء کےتونہ تھی۔ ایل جرمنی نےوعدہ خلافیاں۔ عہد شکنیاں کرکے بےچارے کی ناک کاٹ لی تھی۔

بھائی میرےگھرمیں بریک فاسٹ کاتوکوئی سامان نہیں ہے۔تیرہ تیزی کی گھونگنیاں کھاکھاکردن کاٹتا ہوں۔ تمہارے لیےایک خانسامان سےکیک کا ایک ٹکڑا اورٹھنڈی پھیکی چائےکی ایک پیالی مانگ لایا تھا۔‘‘چہ کندبےنوا ہمیں دارو’’صبرکر کےاسی کونوش کرلو۔زیادہ حرص ہوتومیدان جنگ میں جاؤوہاں سب کچھ ملےگا۔

ذراسننا خدانےکہا تھامیں خودزمانہ اوروقت ہوں۔ کیا تم بھی خداہو۔کیونکہ تم بھی ٹائم اوروقت ہو۔ مگرخدا توبدلا نہیں کرتااورتم بارہ مہینہ میں بدل جاتےہو۔لہٰذا معلوم ہواکہ تم خدانہیں ہو۔پس جب تم خدا نہیں ہو۔ تو لاؤمیراکیک پھیردو۔اورچائےکی پیالی بھی واپس دو۔

ہاں یادآیا میں تم مشرقی ہواورمشرق والےدیکرواپس نہیں لیاکرتے۔اچھاخیر کھالو۔نگل لو۔تھوڑلو۔ تمہیں کس نےبلایا تھا۔ مان نہ مان میں تیرامہمان آؤ بھگت کرتا واپنےمحرم کی کرتا جو میرا لاڈلا ہے۔ ہجری سنہ کاپہلا پیغام لےکرآتا ہے۔ تم سےمجھےکیاغرض تم کوپادری صاحب کےیہاں جانا چاہئےتھا۔
لاحول ولاقوۃ۔معاف کیجئےگا۔ جناب بھوک ومفلسی میں انسان کی عقل قابومیں نہیں رہتی ۔آپ ہمارے بادشاہ کی نشانی ہیں۔ہردفترمیں آپ ہی کاسکہ چلتا ہے۔ ہماری قوم تو آپ سےاس قدرمحبت رکھتی ہےکہ ہرشخص دیوارپرآنکھوں کےسامنےآپ ہی کولٹکاتا ہے۔
جنوری کی قسم میں تمہارا تابعدارہوں۔وفا شعارخادم ہوں۔ تمہاراکیاکہنا۔بڑے اچھےہو۔ کیسےگرم گرم کوٹ لاتےہو،تمہارےآنےکی خبرسن کرایک مہینہ پہلےخیرات بانٹنےوالےمجھ کو لحاف بنوادیتے ہیں۔ اور لحاف کےاندر مجھ کوایسا آرام ملتا ہے۔ جیسا کچھوا اپنی خول میں۔

میاں مجھے اس لڑائی سے تو کچھ تکلیف نہیں۔ دنیا میں کچھ بھی ہوا کرے۔ مجھےاس سےکیاغرض۔ البتہ یہ بےآرامی ہےکہ سوئیاں اوررنگ بہت مہنگاہوگیاہے۔ جانتےہوکہ میں دمڑی دہیلہ کا آدمی ہوں۔ سوئیاں سستی تہیں تواپنی گدڑی میں آسانی سےپیوند لگا لیتا تھا۔ اورآدھی کارنگ لاکراس کورنگ لیتا تھا۔ اب یہ دونوں اس قدر گراں ہیں کہ میں نہ سوئیاں خرید سکتا ہوں نہ رنگ یونہی میلا کچلا چھتڑے لگائے پھرتا ہوں۔

اگرتم لڑائی بند نہ کراؤ۔ تویہ دونوں چیزیں توسستی کرادو۔بس میں توفقط اتنا چاہتا ہوں۔مجھےنہ خطاب چاہئے۔ نہ کونسل کی ممبری۔ میں توروکھی روٹی پیٹ بھرکر۔اورکنویں کا پانی اورتن کاموٹاجھوٹاکپڑا،چاہتاہوں۔

کنویں کا پانی اس واسطےدرکارہے۔ کہ نل کاپانی لوہےکےمنہ سےآتا ہے۔اورلوہاآج کل توپ میں،بندوق میں،گولےمیں،گولیوں میں،آدمی کاخون بہاتاہےاورمیں خون خرابےسےڈرتاہوں۔اندیشہ ہےکہ لوہےکا پانی پی کرکہیں مجھ میں فتنہ وفساد کا اثرنہ آجائے۔



کسٹم کا مشاعرہ
ابن انشاؔ

ہمارے کرم فرما ملک الشعراء گھڑیال فیروز آبادی نے ہمیں فون کیا تم بھی آٹھوں گانٹھ شاعر ہو۔ موقع اچھا ہے۔ ایک غزل کہ لو۔ گھڑیال صاحب نغز گویا شاعراورگھڑیوں کےتاجر ہیں۔ فیروز آبادی اس نسبت سے کہلاتے ہیں کہ فیروز آباد تھانے کی حوالات میں کچھ روز رہ چکے ہیں۔ ہم نے عذر کیا کہ ہمارے پاس شعر کہنے کے لئے کسٹم والوں کا پرمٹ یا مشاعرے کا دعوت نامہ نہیں لہٰذا مجبوری ہے۔بولےاس کی فکر نہ کرو میں تمہیں کسی طوراسمگل کردوں گا۔ ہم نے کہا۔ہم کوئی گھڑی تھوڑا ہی ہیں۔ منغض ہو کر بولے یہ کیا ٹک ٹک لگا رکھی ہے۔غزل لکھو۔


؎ کون جیتا ہےتری زلف کےسر ہونےتک
ہم نے کہا اس کا قافیہ ذرا ٹیڑھا ہے۔ ہونے تک، کونے تک،بونےتک کیا زرعی مضامین باندھنے ہیں اس میں؟

گھڑیال صاحب نے وضاحت کی کہ نہیں، اس کے قوافی ہیں سر،خر، شروغیرہ۔

ہمیں اس مصرعے سے کچھ شرکی بو آئی۔ لہٰذا ہم نےکہا کوئی دوسرامصرع بتائیے۔ یہ نظیراکبرآبادی کا تھا۔

؎ طور سے آئے تھے ساقی سن کے میخانے کو ہم

یہ بھی ہمیں نہ جچا۔ ہم نے کہا۔ اگراس کےقافیے ہیںسن کے،دھن کے۔ بن کے وغیرہ تو اس سے ہمیں معاف رکھئے۔

اس پر گھڑیال صاحب نے ہمیں تیسرا مصرع دیا۔

؎ ہائے کیا ہوگیا زمانےکو

یہ کس کا مصرع ہے؟ ہم نے دریافت کیا

جواب ملا مہمل دہلوی کا

‘‘مہمل دہلوی؟’’یہ کون صاحب تھے؟‘‘ ہم نے حیران ہو کر پوچھا۔پتہ چلا کہ سننے میں ہم سے غلطی ہوئی۔ گھڑیال صاحب نے مومن دہلوی کہا تھا۔ چوتھا اور پانچواں مصرع طرح بھی ہماری طبع رواں کو پسند نہ آئے۔ پھر ہماری صلح کل طبیعت کو یہ گوارا نہ ہوا کہ ایک مصرع لیں اور باقیوں کو چھوڑدیں۔ بڑی ترکیب سے ایک غزل تیارکی جو بیک وقت ان پانچوں بحروں اور پانچوں زمینوں میں تھی۔یوں کہ ایک مصرع ایک بحر میں دوسرا دوسری میں۔ ہمارا خیال تھا اس سے سبھی خوش ہوں گے۔ لیکن کوئی بھی نہ ہوا۔ جانے مس بلبل کیسے نبھا لیتی ہیں اوراس شاعر کا کیا تجربہ ہے جس نے اقبال کے کلام میں قلم لگا کر یہ شاہکار تخلیق کیا ہے۔
غلامی میں نہ کام آتی ہیں تقدیریں نہ تدبیریں

جو ہو ذوق یقین پیدا تو کٹ جاتی ہیں زنجیریں

اہاجی ۔زنجیریں۔زنجیریں۔زنجیریں
لئے آنکھوں میں سرور کیسے بیٹھے ہیں حضور

جیسے جانتے نہیں پہچانتے نہیں

بعض محکمے شاعری سے زیادہ مناسبت رکھتے ہیں، بعض کم،ایکسائز یعنی آبکاری کی فضا شاعری کے لئے زیادہ موزوں معلوم نہیں ہوتی ہمارے دوست میاں مولا بخش ساقی نکودری پہلے اسی محکمے میں تھے۔ ایک روز کہیں ان کا ساقی نامہ کسی رسالے میں چھپا ہوا ان کے ڈائریکٹر صاحب نے دیکھ لیا فوراً بلایا اور جواب طلب کیا کہ آپ سارے محکمہ کے کام پر پانی پھیر رہے ہیں۔ حکومت اتنا روپیہ ناجائز شراب کی روک تھام پر خرچ کرتی ہے اور آپ کھلم کھلا لکھتے ہیں۔
خدا ساراساقیا مجھے

شراب خانہ ساز دے

یا نوکری چھوڑیئے یا شاعری چھوڑیئے۔ شاعری تو چھٹتی نہیں ہے منہ سے یہ کافرلگی ہوئی۔ نوکری چھوڑ کرجوتوں کی دوکان کرلی۔

کسٹم والوں کے مصرع ہائےطرح برےنہیں لیکن ہماری سفارش ہےکہ آئندہ کوئی محکمہ مشاعرہ کرائے تو مصرع طرح کے اپنے کام کی مناسبت سے رکھے۔ مثلاً کسٹم کے مشاعرے کے لیے یہ مصرع زیادہ موزوں رہے گا۔

؎ دادرحشر مرا نامۂ اعمال نہ دیکھ

؎ حج کا ثواب نذر کروں گا حضورکی
؎ جتنےعرصےمیں مرالپٹا ہوا بسترکھلا۔ وغیرہ

اگلے ہفتے گوردھن داس کلاتھ مارکیٹ میں کپڑے والوں کی طرف سےجومشاعرہ ہورہا ہےاس کےلئےہم یہ مصرعےتجویزکریں گے۔

؎ ہائے اس چارہ گرہ، کپڑے کی قسمت غالبؔ

؎ یا اپنا گریباں چاک، یا دامن یزداں چاک


دھوبی، ڈرائی کلینر، ٹیلرماسٹرحضرات مشاعرہ کرائیں توان کے حسب مطلب بھی اساتذہ بہت کچھ کہہ گئے ہیں۔ منجملہ

؎ دھوئے گئے ہم اتنے کہ بس پاک ہوگئے

؎ دامن نچوڑ دیں تو فرشتے وضو کریں

؎ تیرے دل میں تو بہت کام رفو کا نکلا

؎ دامن کو ذرا دیکھ، ذرا بندِ قبا دیکھ

موٹرڈرائیورحضرات تو اپنے بس یا ٹرک کی باڈی پرلکھا ہوا کوئی مصرع بھی چن سکتے ہیں۔ جیسے ؎ سامان سو برس کے ہیں کل کی خبر نہیں۔ ورنہ یہ بھی ہوسکتا ہے

نے ہاتھ باگ پر ہے، نے پا ہے رکاب میں

سب سےزیادہ آسانی گورکنوں کےلیےہےکیونکہ اردوشاعری کا ایک بہت بڑا حصہ کفن،دفن،گورکنی اورمردہ شوئی کےمتعلق ہے۔ہماری شاعری میں مردےبولتےہیں اورکفن پھاڑکربولتےہیں۔ بعضے تو منکر نکیر تک سے کٹ حجتی کرتے ہیں۔

چھیڑو نہ میٹھی نیند میں اے منکرونکیر

سونے دو بھائی میں تھکا ماندہ ہوں راہ کا

اسی طرح ہمارے شاعروں نے بہت کچھ حکیموں، ڈاکٹروں اور عطائیوں کے بارے میں کہہ رکھا ہے۔ کل کلاں میڈیکل ایسوسی ایشن یا طبی کانفرنس والے یا جڑی بوٹی سنیاسی ٹونکا ایسوسی ایشن کے سیکرٹری سائیں اکسیر بخش کشتہؔ مشاعرہ کرائیں توحسب ذیل تیر بہدف مصرعے کام میں لاسکتے ہیں

؎ یا الہٰی مٹ نہ جائے درد دل
؎ آخر اس درد کی دوا کیا ہے
؎ پہلے تو روغن گل بھینس کے انڈے سے نکال اور

؎ مریض عشق پر رحمت خدا کی ۔ وغیرہ
فیملی پلاننگ کے محمکے نے پچھلے دنوں ڈھیروں نمیںو لکھوائی ہیں جن میں بعض میں ایسی تاثیر سنی ہے کہ کسی جوڑے کو پانی میں گھول کر پلا دیں تو نہ صرف ان کو بقیہ عمر کے لیے چھٹی ہوجائے بلکہ ان کی اگلی پچھلی سات نسلیں بھی لاولدہوجائیں ہمارے محکمہ زراعت اور آبپاشی نے ہمیں ذیل کے مصرعے بھیجے ہیں

؎ ذرا نم ہو تو یہ مٹی بڑی زرخیز ہے ساقی

؎ کھیتوں کو دے لو پانی، اب بہہ رہی ہے گنگا


جنگلات والوں کی پسند ملاحظہ ہو۔

؎ پتہ پتہ بوٹا بوٹا حال ہمارا جانے ہے

؎ کانٹوں سے بھی نباہ کئے جارہا ہوں میں

؎ مجنوں جو مر گیا ہے تو صحرا اداس ہے
؎ ہزار ہا شجر سایہ دار راہ میں ہے
ایک مشاعرہ ہم ملتان کے چڑیا گھر میں پڑھ چکے ہیں جس کی طرحیں حسب ذیل تھیں

؎ لاکھ طوطے کو پڑھایا پر وہ حیواں ہی رہا

؎ کیا ہی کنڈل مار کر بیٹھا ہے جوڑا سانپ کا


محکمے ہوگئے۔ اب اہل حرفہ کی بھی تو ضرورتیں ہیں۔کریانہ فروشوں کی عید ملن پارٹی ہونے والی ہے۔ اس کے لیے بھی مصرع طرح تجویز کردیں

؎ وہ الگ باندھ کے رکھا ہے جو مال اچھا ہے

بار برایسوسی ایشن کے سالانہ مشاعرے کے لئے

؎ کون جیتا ہے تری زلف کے سر ہونے تک

؎ زخم کے بڑھتے تلک ناخن نہ بڑھ آئیں گےکیا؟

ہاکرز فیڈریشن والوں نے بھی ہم سے مصرع مانگا تھا۔ ایک نہیں دو حاضر ہیں۔

؎ میں دل بیچتا ہوں، میں جاں بیچتا ہوں۔ اور

؎ بیٹھے ہیں رہگذر پہ ہم، کوئی ہمیں اٹھائےکیوں

ایک مصرع جوتے والوں کی نذر ہے

؎ پاپوش میں لگادی کرن آفتاب کی

وکیل اس مصرع سے کام چلا سکتے ہیں

؎ مدعی لاکھ برا چاہے پہ کیا ہوتا ہے

اور قصاب حضرات کے لئے ہم نے 

؎ کاغذ پہ رکھ دیا ہے کلیجا نکال کے

ایک زمانے میں ہماری شاعری نے بادشاہوں اورنوابوں کی سرپرستی میں ترقی کی۔ایک مشہور شاعر فرخی کو تو بادشاہ وقت نے خوش ہو کر مویشیوں کا ایک گلہ انعام میں دے دیا تھا۔اس نے غالباً غزل گوئی چھوڑ چھاڑ کر دودھ بیچنے کا پیشہ اختیار کر لیا کیونکہ پھر اس کے خاندان میں کوئی شاعر ہم نے نہ سنا۔ ہمارے زمانے میں وارفنڈ والے، محکمہ زراعت والے، میلہ مویشیاں والے اس فن کے فروغ کا ذریعہ ہیں پھر کلاتھ ملوں والوں نے اس نیم جان کا پردہ ڈھکا۔ خوشی کی بات یہ ہے کہ انکم ٹیکس اور کسٹم والے بھی شاعری کی سرپرستی کی طرف توجہ کرنے لگے۔ ہمارے ایک دوست پولیس میں ہیں۔ انہوں نے ہمیں اطلاع دی ہے کہ وہ بھی اپنا دھوم دھامی مشاعرہ کرانے کا ارادہ رکھتے ہیں۔ ہم نے کہا، اس میں خرچ بہت پڑتا ہے۔بولے یہ تم ہم پر چھوڑدو۔ پماراپٹے والا جہاں طلب نامہ لے کر پہنچا۔ شاعر اپنے خرچ پر رکشہ میں بیٹھ بھاگا آئے گا۔ کھانا اسے سامنے کے تندور والے مفت کھلائیں گے۔ اور شب بسری کے لئے جگہ ہماری حوالات میں بہت ہے۔ البتہ سنا ہے مشاعرے میں ہوٹنگ وغیرہ کرتے ہیں لوگ۔

ہم نے کہا۔ ہاں کرتے تو ہیں۔

بولے۔ اچھا پھر تو آنسو گیس کا بھی انتظام رکھنا ہوگا۔ آپ آئیں گے مشاعرے میں یا بھیجوں لال پگڑی والے کو ہتھکڑی دے کر؟

دست زلیخا
مشتاق احمد یوسفی
بابائے انگریزی ڈاکٹر سمویل جانسن کا یہ قول دل کی سیاہی سے لکھنے کے لائق ہے کہ جو شخص روپے کے لالچ کے علاوہ کسی اور جزبے کے تحت کتاب لکھتا ہے،اس سے بڑا احمق روئے زمین پر کوئی نہیں۔ہمیں بھی اس کلیّے سے حرف بہ حرب اتّفاق ہے،بشرطیکہ کتاب سے مراد وہی ہے جو ہم سمجھے ہیں،یعنی چیک بک یا روکڑبہی۔دیباچے میں یہ وضاحت ازبس ضروری ہے کہ یہ کتاب کس مالی یا الہامی دباؤسے نڈھال ہوکرلکھی گئی۔چنانچہ جو اہل قلم ذہین ہیں ،وہ مشک کی طرح خود بولتے ہیں۔جو ذرا زیادہ ذہین ہیں ،وہ اپنے کندھے پر دوسروں سے بندوق چلواتے ہیں۔یعنی تاریخ وفات ،آلہ قتل اور موقع واردات کا انتخاب صاحب معاملہ خود کرتا ہے۔اور تعزیرات پاکستان میں یہ واحد جرم ہے،جس کی سزا صرف اس صورت میں ملتی ہے کہ ملزم ارتکاب جرم میں کامیاب نہ ہو۔1961 میں پہلی ناکام کوشش کے بعد بحمداللہ ہمیں ایک بار پھر یہ سعادت بقلم خود نصیب ہو رہی ہے۔تیشے بغیر مرنہ سکاکوہن اسد۔
یہ کتاب ‘چراغ تلے’کے پورے آٹھ سال بعد شائع ہو رہی ہے ۔جن قدردانوں کو ہماری پہلی کتاب میں تازگی،زندہ دلی اور جواں سالی کا عکس نظر آیا،ممکن ہے،ان کو دوسری میں کہولت کے آثار دکھلائی دیں۔اس کی وجہ ہمیں تو یہی معلوم ہوتی ہے کہ ان کی عمر میں آٹھ سال کااضافہ ہوچکا ہے۔

انسان کو حیوان ظریف کہا گیا ہے۔لیکن یہ حیوانوں کے ساتھ بڑی زیادتی ہے۔اس لےے کے دیکھا جائے تو انسان صرف واحد حیوان ہے جو مصیبت پڑنے سے پہلے مایوس ہوجاتا ہے۔انسان واحد جاندار ہے،جسے خلاق عالم نے اپنے حال پر رونے کے لیے غدودگریہ بخشےہیں۔کثرت استعمال سے یہ بڑھ جائیں تو حساس طنز نگار دنیا سے یوں خفا ہوجاتے ہیں جیسے اگلے وقتوں میں آقا نمک حرام لونڈیوں سے روٹھ جایا کرتے تھے۔لغزش غیر پر انہیں ہنسی کے بجائے طیش آجاتا ہے۔ذہین لوگوں کی ایک قسم وہ بھی ہے جو احمقوں کا وجوود سرے سے برداشت ہی نہیں کر سکتی۔لیکن ،جیسا کہ مارکوئس دی سید نے کہا تھا،وہ بھول جاتے ہیں کہ سبھی انسان احمق ہوتے ہیں۔موصوف نے تو یہ مشورہ بھی دیا ہے کہ اگر تم واقعی کسی احمق کی صورت نہیں دیکھنا چاہتے تو خود کو اپنے کمرے میں مقفّل کرلو اور آئینہ توڑکر پھینک دو۔

ہمہ آفتاب بینم، ہمہ آفتاب گویم

نہ شبنم،نہ شب پر ستم کہ حدیث خواب گویم
حس مزاح ہی اصل انسان کی چھٹی حس ہے۔یہ ہو تو انسان ہر مقام سے آسان گزر جاتا ہے۔وں تومزاح،مذہب اورالکحل ہر چیز میں بآسانی حل ہوجاتے ہیں،بالخوص اردو ادب میں۔لیکن مزاح کے اپنے تقاضے،اپنے ادب آداب ہیں۔شرط اول یہ کہ برہمی،بیزاری اور کدورت دل میں راہ پائے۔ورنہ بومرنگ پلٹ کر خود شکاری کا کام تمام کردیتا ہے۔مزا توجب ہے کہ آگ بھی لگے اور کوئی انگلی نہ اٹھاسکے کہ‘‘یہ دھوآں سا کہاں سے اٹھتا ہے؟’’مزاح نگار اس وقت تک تبسم زیر لب کا سزا وار نہیں،جب تک اس نے دنیا اور اہل دنیا سے رج کے پیار نہ کیا ہو۔ان سے ۔ان کی بے مہری وکمنگاہی سے۔ان کی سرخوشی و ہوشیاری سے۔ان کی تردامنی اور تقدس سے۔ایک پیمبر کے دامن پر پڑنے والا ہاتھ گستاخ ضرور ہے،مگر مشتاق وآرزومند بھی ہے۔یہ زلیخا کا ہاتھ ہے۔خواب کو چھوکردیکھنے والا ہاتھ۔

صبا کے ہاتھ میں نرمی ہے ان کے ہاتھوں کی

ایک صاحب طرز ادیب نے،جو سخن فہم ہونے کے علاوہ ہمارے طرفدار بھی ہیںتجھے ہم ولی سمجھتے جونہ سود خوار ہوتا۔۔۔۔۔۔کی حد تکایک رسالے میں دبی زبان سے شکوہ کیا کہ ہماری شوخئی تحریر مسائل حاضرہ کے عکس اور سیاسی سوزوگداز سے عاری ہے۔اپنی صفائی میں ہم مختصرًااتنا ہی عرض کریں گے کہ طعن وتشنیع سے اگر دوسروں کی اصلاح ہوجاتی تو بارود ایجاد کرنے کی ضرورت پیش نہ آتی۔

لوگ کیوں ،کب اور کیسے ہنستے ہیں،جس دن ان سوالوں کا صحیح صحیح جواب معلوم ہوجائے گا، انسان ہنسنا چھوڑدے گا۔رہا یہ سوال کہ کس پر ہنستے ہیں؟ تو اس کا انحصار حکومت کی تاب ورواداری پر ہے۔انگریز صرف ان چیزوں پر ہنستے ہیں، جو ان کی سمجھ میں نہیں آتیں۔۔۔۔۔۔۔پنچ کے لطیفے، موسم،عورت،تجریدی آرٹ۔اس کے برعکس ،ہم لوگ ان چیزوں پر ہنستے ہیں،جو اب ہماری سمجھ میں آگئی ہیں۔مثلاًانگریز،عشقیہ شاعری،روپیہ کمانے کی ترکیبیں ،بنیادی جمہوریت۔

فقیر گالی،عورت کے تھپڑاور مسخرے کی بات سے آزوردہ نہیں ہونا چاہئیے۔یہ قول فیصل ہمارا نہیں، مولٰنا عبید زاکانی کا ہےازدشنام گدایاں و سیلئی زناں وزبان شاعراں ومسخرگاں مرنجیدمزاح نگار اس لحاظ سے بھی فائدے میں رہتا ہے کہ ممکن ہے، اس میں بھی تفنّن کا کوئی لطیف پہلو پوشیدہ ہو، جو غالیباً موسم کی خرابی کے سبب اس کی سمجھ نہیں آرہا۔اس بنیادی حق سے دستبردار ہوئے بغیر، یہ تسلیم کرلینے میں چنداں مضائقہ نہیں کہ ہم زبان اور قواعد کی پابندی کو تکلّف زائد تصور نہیں کرتے۔یہ اعتراف عجز اس لیے اور بھی ضروری ہے کہ آج کل بعض اہل قلم بڑی کوشش اور کاوش سے غلط زبان لکھ رہے ہیں۔ہاں کبھی کبھار بے دھیانی یا محض آلکس میں صحیح زبان لکھ جائیں تو اور بات ہے۔بھول چوک کس سے نہیں ہوتی؟
دھوبی
رشید احمد صدیقی




علی گڑھ میں نوکرکوآقا ہی نہیں‘‘آقائے نامدار’’بھی کہتے ہیں اور وہ لوگ کہتے ہیں جوآج کل خودآقا کہلاتے ہیں بمعنی طلبہاس سے آپ اندازہ کرسکتے ہیں کہ نوکرکا کیا درجہ ہے۔ پھرایسے آقا کا کیا کہنا ‘‘جو سپید پوش’’واقع ہو۔سپید پوش کا ایک لطیفہ بھی سن لیجئے۔آپ سے دور اور میری آپ کی جان سے بھی دورایک زمانے میں پولیس کا بڑا دور دورہ تھا اسی زمانہ میں پولیس نے ایک شخص کا بدمعاشی میں چالان کردیا کلکٹر صاحب کے یہاں مقدمہ پیش ہوا۔ ملزم حاضرہواتو کلکٹرصاحب دنگ رہ گئے۔نہایت صاف ستھرے کپڑے پہنے ہوئے صورت شکل سے مرد معقول بات چیت نہایت نستعلیق کلکٹر صاحب نے تعجب سے پیشکار سے دریافت کیا کہ اس شخص کا بدمعاشی میں کیسے چالان کیا گیا دیکھنے مںد تویہ بالکل بدمعاش نہیں معلوم ہوتا پیشکار نے جواب دیا حضور تامل نہ فرمائیں یہ سفید پوش بدمعاش ہے’’
لیکن میں نے یہاں سفید پوش کا لفظ اس لیے استعمال کیا ہے کہ میں نے آج تک کسی دھوبی کو میلے کپڑے پہنے نہیں دیکھا۔ اور نہ اس کو خود اپنے کپڑے پہنے دیکھا۔ البتہ اپنا کپڑا پہنے ہوئے اکثر دیکھا ہے بعضوں کو اس پر غصہ آیا ہوگا کہ ان کا کپڑا دھوبی پہنےہو۔کچھ اس پر بھی جز بز ہوئے ہوں گے کہ خود ان کو دھوبی کے کپڑے پہننے کا موقع نہ ملا۔ میں اپنے کپڑے دھوبی کو پہنے دیکھ کر بہت متاثر ہوا ہوں۔ کہ دیکھئے زمانہ ایسا آگیا کہ یہ غریب میرے کپڑے پہننے پر اتر آیا گو اس کے ساتھ یہ بھی ہے کہ اپنی قمیص دھوبی کو پہنے دیکھ کر میں نے دل ہی دل میں افتخار بھی محسوس کیا ہے۔ اپنی طرف سے نہیں تو قمیص کی طرف سے۔ اس لیے کہ میرے دل میں یہ وسوسہ ہے کہ اس قمیص کو پہنے دیکھ کر مجھے در پردہ کسی نے اچھی نظر سے نہ دیکھا ہوگا۔ ممکن ہے خود قمیص نے بھی اچھی نظر سے نہ دیکھا ہو۔
دھوبیوں سے حافظؔ اوراقبالؔ بھی کچھ بہت زیادہ مطمئن نہ تھے۔ مجھے اشعاریاد نہیں رہتےاورجویادآتے ہیں وہ شعرنہیں رہ جاتے سہل ممتنع بن جاتے ہیں۔ کبھی سہل زیادہ اورممتنع کم اوراکثرممتنع زیادہ اور سہل بالکل نہیں۔ اقبال نے میرے خیال میں جس میں اس وقت دھوبی بسا ہوا ہے شاید کبھی کہا تھا۔

آہ بیچاروں کےاعصاب پہ دھوبی ہے سوار

یا حافظ نے کہا ہو

فغان کین گا ذران شوخ و قابل داروشہرآشوب
ان دونوں کا سابقہ دھوبیوں سے یقیناً رہا تھا۔ لیکن میں دھوبیوں کے ساتھ نا انصافی نہ کروں گا۔ حافظؔ اور اقبال کو تو میں نے تصوف اور قومیات کی وجہ سے کچھ نہیں کہا۔ لیکن میں نے بہت سے ایسے شعراءدیکھے ہیں جن کے کپڑے کبھی اس قابل نہیں ہوتے کہ دنیا کا کوئی دھوبی سوا ہندوستان کے دھوبی کے دھونے کے لیےقبول کرلے۔ اگر ان کپڑوں کو کوئی جگہ مل سکتی ہے تو صرف ان شعراء کے جسم پر۔میں سمجھتا ہوں کہ لڑائی کے بعد جب ہر چیز کی دروبست نئے سرے کی جائے گی اس وقت عام لوگوں کا یہ حق بین الاقوامی پولیس مانے اور منوائے گی کہ جس شاعر کے کپڑے کوئی دھوبی دھوتا ہو بشرطیکہ دھوبی خود شاعر نہ ہو اس سے کپڑے دھلانے والوں کو یہ حق پہنچتا ہے کہ دھلائی کا نرخ کم کرالیں۔ یہ شعراء اور ان کے بعض قدردان بھی دھوبی کے سپرد اپنے کپڑے اس وقت کرتے ہیں جب ان میں اور کپڑے میں کوڑا اور کوڑا گاڑی کا رشتہ پیدا ہوجاتا ہے۔
دھوبی کپڑے چراتے ہیں بیچتے ہیں کرایے پر چلاتے ہیں، گم کرتے ہیں، کپڑے کی شکل مسخ کردیتے ہیں، پھاڑ ڈالتے ہیں یہ سب میں مانتا ہوں اور آپ بھی مانتے ہوں گے لیکن اس میں بھی شک نہیں کہ ہمارے آپ کے کپڑے اکثر ایسی حالت میں اترتے ہیں کہ دھوبی کیا کوئی دیوتا بھی دھوئے تو ان کو کپڑے کی ہیئت و حیثیت میں واپس نہیں کرسکتا۔مثلاً غریب دھوبی نے ہمارے آپ کے ان کپڑوں کو پانی میں ڈالا ہو میل پانی میں مل گیا اللہ اللہ خیر سلا جیسے خاک کا پتلا خاک میں مل جاتا ہے خاک خاک میں آگ آگ میں پانی پانی میں اور ہوا ہوا میں۔ البتہ ان کپڑے پہننے والوں کا یہ کمال ہے کہ انہوں نے کپڑے کو تو اپنی شخصیت میں جذب کر لیا اور شخصیت کو کثافت میں منتقل کردیا۔ مثلاً لطافت بے کثافت جلوہ پیدا کر نہیں سکتی اور یہی کثافت ہم دنیا داروں کو قمیص پگڑی اور شلوار میں نظر آتی ہو۔ یہ بات میں نے کچھ یوں ہی نہیں کہہ دی ہے۔ اونچے قسم کے فلسفے میں آیا ہے کہ عرض بغیر جوہر کے قائم رہ سکتا ہے اور نہ بھی آیا ہو تو فلسفیوں کو دیکھتے یہ بات کبھی نہ کبھی ماننی پڑے گی۔

دھوبی کے ساتھ ذہن میں اوربہت سی باتیں آتی ہیں مثلاً گدھا، رسی، ڈنڈا، دھوبی کا کتا،دھوبن میری مراد پرند سے ہے استری اس سے بھی میری مراد وہ نہیں ہے جو آپ سمجھتے ہیں میلے ثابت پھٹے پرانے کپڑے وغیرہ۔ ممکن ہے آپ کی جیب میں بھولے سے کوئی ایسا خط رہ گیا ہو جس کو آپ سینے سے لگا رکھتے ہوں لیکن کسی شریف آدمی کو نہ دکھا سکتے ہوں اور دھوبی نے اسے دھو پچھاڑ کر آپ کا آنسو خشک کرنے کے لئے بلاٹنگ پیپر بنا دیا ہو یا کوئی یونانی نسخہ آپ جیب میں رکھ کر بھول گئے ہوں اوردھوبی اسے بالکل ‘‘صاف نمودہ’’ کر کے لایا ہو۔

لڑائی کے زمانے میں جہاں اور بہت سی دشواریاں ہیں۔ وہاں یہ آفت بھی کم نہیں کہ بچے کپڑے پھاڑتے ہیں عورتیں کپڑے سمیٹتی ہیں۔ دھوبی کپڑے چراتے ہیں دوکاندار قیمتیں بڑھاتے ہیں اور ہم سب کے دام بھگتے ہیں۔ لڑائی کے بعد زندگی کی ازسر نو تنظیم ہو یا نہ ہو کوئی تدبیرایسی نکالنی پڑے گی کہ کپڑے اوردھوبی کی مصیبتوں سے نوع انسانی کو کلیتہً نجات نہ بھی ملے تو بہت کچھ سہولت میسرآجائے۔

کپڑے کا مصرف پھاڑنے کےعلاوہ حفاظت، نمائش اورسترپوشی ہے میراخیال ہے کہ یہ باتیں اتنی حقیقی نہیں ہیں جتنی ذہنی یارسمی۔ سردی سے بچنے کی ترکیب تویونانی اطبا اور ہندوستانی سادھو جانتے ہیں ایک کشتہ کھاتا ہےدوسرا جسم پرمل لیتا ہے۔ نمائش میں ستر پوشی اور ستر نمائی دونوں شامل ہیں۔ میرا خیال ہے کہ اگر ستر کے رقبہ پر کنٹرول عائد کردیا جائے تو کپڑا یقیناً کم خرچ ہوگا اور دیکھ بھال میں بھی سہولت ہوگی۔ جنگ کے دوران میں یہ مراحل طے ہوجاتے تو صلح کا زمانہ عافیت سے گزرتا۔

لیکن اگرایسا نہ ہو سکے تو پھردنیا کی حکومتوں کو چاہیے کہ وہ تمام سائنس دانوں اور کاریگروں کو جمع کر کے قوم کی اس مصیبت کو ان کے سامنے پیش کریں کہ آئندہ سے لباس کے بجائے ‘‘انٹی دھوبی ٹینک’’کیوں کر بنائے اوراوڑھے پہنے جاسکتے ہیں۔ اگریہ ناممکن ہے اوردھوبیوں کے پھاڑنے پچھاڑنے اورچُرانے کے پیدائشی حقوق مجروح ہونے کا اندیشہ ہو جس کو دنیا کی خدا ترس حکومتیں گوارا نہیں کر سکتیں یا بعض بین الاقوامی پیچیدگیوں کے پیش آنے کا اندیشہ ہے تو پھر رائے عامہ کو ایسی تربیت دی جائے کہ لباس پہننا ہی یک قلم موقوف کردیا جائے۔ اورتمام دھوبیوں کو کپڑا دھونے کے بجائے بین الاقوامی معاہدوں اورہندوستان کی تاریخوں کودھونے پچھاڑنےاور پھاڑنے پرمامورکردیا جائے۔

بفرضِ محال سترپوشی پرکنٹرول ناممکن ہویا ترک لباس کی اسکیم پربزرگان قوم جامے سے باہر ہوجائیں اور دھوبی ایجی ٹیشن کی نوبت آئے تو پھر ملک کے طول و عرض میں ‘‘بھارت بھبھوت بھنڈار’’ کھول دیئےجائیں۔ اس وقت ہم سب سرجوڑکراورایک دوسرے کے کان پکڑ کر ایسےبھبھوت ایجادکرنے کی کوشش کریں گےجن میں چائے کے خواص ہوں گے یعنی گرمی میں ٹھنڈک اور سردی میں گرمی پیدا کریں گے۔ستر پوشی سے چشم پوشی کرنا پڑے گی۔اگرہم اتنی ترقی نہیں کرسکتے ہیں اور قوم وملک کی نازک اورناگفتہ بہ حالت دیکھتےہوئے بھی سترکوقربان نہیں کرسکتے تو بھارت بھبھوت بھنڈار کے ذریعہ ایسے انجینئر اورآرٹسٹ پیدا کےف جائیں گے جو ستر کو کچھ کا کچھ کر دکھائیں جیسےآج کل لڑنےوالی حکومتیں دشمن کو دھوکا دینے کے لیے دھوکے کی ٹٹی قائم کر دیا کرتے ہیں جس کو انگریزی میںSmoke Screen کہتے ہیں اورجس کےتصرف سےدیوارودردرودیوارنظر آنے لگتے ہیں۔

میں تفصیل میں نہیں پڑنا چاہتا۔ صرف اتنا عرض کردینا کافی سمجھتا ہوں کہ اس بھبھوتیائی آرٹ کے ذریعہ ہم کسی حصہ جسم کو یا ان میں سے ہر ایک کو اس طرح مسخ یا مزین کر سکیں گے کہ وہ کچھ کا کچھ نظر آئے۔ بقول ایک شاعر کے جو اس آرٹ کے رمز سے غالباً واقف تھے یعنی۔
وحشت میں ہرایک نقشہ الٹا نظرآتا ہے


شعراء نے ہمارے آپ کے اعضاء و جوارح کے بارے میں تشبیہہ استعارہ یا جنون میں جو کچھ کہا ہے بھارت بھبھوت کے آرٹسٹ اسی قسم کی چیز ہمارے آپ کے جسم پر بنا کر غزل کو نظم معرا کر دکھائیں گے اس وقت آرٹ برائے آرٹ اور آرٹ برائے زندگی کا تنازعہ بھی ختم ہوجائے گا۔ بہت ممکن ہے بھبھوت بھنڈار میں ایسے سرمے بھی تیار کیے جاسکیں جن کی ایک سلائی پھیرنے سے چھوٹی چیزیں بڑی اوربڑی چیزیں چھوٹی نظر آنے لگیں یا دور کی چیز قریب اور قریب کی دور نظر آئے۔ اس طور پر شعرا آرٹ اور تصوف کو ایک دوسرے سے مربوط کر سکیں گے۔ دوسری طرف ستر دوستوں یا ستر دشمنوں کی بھی اشک شوئی ہو جائے گی۔ اس وقت دھوبیوں کو معلوم ہوگا کہ ڈکٹیٹر کا انجام کیا ہوتا ہے۔

علی گڑھ میں میرے زمانۂ طالب علمی کے ایک دھوبی کا حال سنےھ جواب بہت معمر ہوگیا ہے وہ اپنے گاؤں میں بہت معزز مانا جاتا ہے۔دو منزلہ وسیع پختہ مکان میں رہتا ہے۔کاشتکاری کا کاروبار بھی اچھے پیمانہ پر پھیلا ہوا ہے۔ گاؤں میں کالج کے قصے اس طور پر بیان کرتا ہے جیسے پرانے زمانے میں سورماؤں کی بہادری و فیاضی اور حسن و عشق کے افسانے اور نظمیں بھاٹ سنایا کرتے تھے۔ کہنے لگا میاں وہ بھی کیا دن تھے اور کیسے کیسے اشراف کالج میں آیا کرتے تھے۔ قیمتی خوبصورت نرم و نازک کپڑے پہنتے تھے جلد اتارتے تھے دیر میں منگاتے تھے ہرمہینہ دوچارکپڑےادھرادھرکردئیے وہاں خبر بھی نہ ہوئی یہاں مالا مال ہوگئے۔ ان کے اتارے کپڑوں میں بھی میرے بچے اور رشتہ دار ایسے معلوم ہوتے تھے جیسے علی گڑھ کی نمائش۔ آج کل جیسے کپڑے نہیں ہوتے تھے گویا بوری اور چھولداری لٹکائے پھر رہے ہیں۔ ایک کپڑا دھونا پچاس ہاتھ مگدر ہلانے کی طاقت لیتا ہے۔ کیسا ہی دھوؤ بناؤ آب نہیں چڑھتا۔ اس پر یہ کہ آج لے جاؤ کل دے جاؤ کوئی کپڑا بھول چوک میں آجائے تو عمر بھر کی آبرو خاک میں ملادیں۔

میاں ان رئیسوں کے کپڑے دھونے میں مزہ ا ٓتا تھا جیسے دودھ ملائی کا کاروبار۔دھونے میں مزا، استری کرنے میں مزا، دیکھنے میں مزا، دکھانے میں مزا،کنوئیں کے پاس کپڑے دھوتے تھےکہ کوتوالی کرتے تھے۔ پاس پڑوس دور سے کھڑے تماشا دیکھتے۔ پولیس کا سپاہی بھی سلام ہی کر کے گزرتا۔ مجال تھی جو کوئی پاس آجائے۔ برادری میں رشتہ ناتا اونچا لگتا کہ سید صاحب کے کالج کا دھوبی ہے۔ پنچایت چکانے دور۔ دور سے بلاواآتا۔ ایسے ایسے کپڑے پہن کر جاتا کہ گاؤں کے مکھیا اور پٹواری دیکھنے آتے۔ جو بات کہتا سب ہاتھ جوڑ کر مانتے کوئی چین چپڑ کرتا تو کہہ دیتا بچہ ہیکڑی دکھائی تو سید صاحب کے ہاں لے چل کر وہ گت بنوائی ہو کہ چھٹی کا دودھ یاد آجائے گا پھر کوئی نہ منگتا

شہر میں کہیں شادی بیاہ ہوتا تو مجھے سب سے پہلے بلایا جاتا لڑکی لڑکے کا بزرگ کہتا بھیا انگنو لڑکی کی شادی ہے عزت کا معاملہ ہے برادری کا سامنا ہے مدد کا وقت ہے میں کہتا نچنت رہو۔ تمہاری نہیں میری بیٹی۔ کالج پھلے پھولے فکر مت کرو پرماتما کا دیا سب کچھ موجود ہے۔ میاں مانو کالج آتا لڑکوں سے کہتا حضور لرکی کی شادی ہے اب کے جمعہ کو کپرے نہ آئیں گے سب کہتے انگنو کچھ پروا نہیں ہم کو بھی بلانا جو چیز چاہو لے جائو دب کے کام نہ کرنا۔ میاں پھر کیا تھا گز بھر کی چھاتی ہوجاتی

ایک باری کے کپڑے، دری، فرش، چاندنی، تولئے، دسترخوان سب دے دیتا۔ محفل چماچم ہوجاتی ایسا معلوم ہوتا جیسے کالج کا کوئی جلسہ ہے۔ براتی دنگ رہ جاتے میاں ہیرا پھیری اور ہڑگم میں ایک آدھ گم ہوجاتا کچھ رکھ لیتا یا ادھر ادھر دے ڈالتا۔ دوسرے تیسرے جمعہ کو کالج آتاہرلڑکا بجائےاس کے کہ کپڑے پرٹوٹ پڑتا دور ہی سے پکارتا کیوں انگنو اکیلے اکیلے لڑکی کی شادی کرڈالی ہم کو نہیں بلایا۔ سب کو سلام کرتا کہتا میاں تمہارا لکھنے پڑھنے کا ہرج ہوتا کہاں جاتے تمہارے اقبال سے سب کام ٹھیک ہوگیا۔

میاں لوگ نواب تھے کہتے انگنو ہم کو فرصت نہیں میلے کپرے لے لینا۔ دھلے کپڑے بکس میں رکھ دینا چابی تکیے کے نیچے ہوگی بکس بند کر کے مجھے دے جانا۔ان کو کیاخبرکون سے کپڑے لےگیا تھا کیا واپس کر گیا۔ کبھی کچھ یاد آگیا تو پوچھ بیٹھے انگنو فلاں کپڑا نظرنہیں آیا میں کہہ دیتا سرکار وہ لڑکی کی شادی نہ تھی۔ کہتے ہاں ہاں ٹھیک کہا یاد نہیں رہا اور کیوں تم نے ہم کو نہیں بلایا۔ میرا یہ بہانہ اور ان کا یہ کہنا چلتا رہتا اور پھر ختم ہو جاتا۔


اکثرسوچتا ہوں کہ دھوبی اور لیڈر میں اتنی مماثلت کیوں ہے۔ دھوبی لیڈر کی ترقی یافتہ صورت ہے یا لیڈر دھوبی کی دونوں دھوتے پچھاڑتے ہیں۔دھوبی گندے چیکٹ کپڑے علیحدہ لے جاکر دھوتا ہے اور صاف اور سجل کر کے دوبارہ پہننے کے قابل بنا دیتا ہے۔ لیڈر برسرعام گندے کپڑے دھوتا ہے اورگندگی اچھالتا ہےWashing Dirty Linen in Public  کایہی تو مفہوم ہے۔ لیڈر کا مقصد نجاست کو دور کرنے کا اتنا نہیں ہوتا جتنا نجاست پھیلانے کا۔ دھوبیوں کے لیے کپڑے دھونے کے گھاٹ مقرر ہیں۔ لیڈر کے لیے پلیٹ فارم حاضر ہیں۔ اس میں شک نہیں دھوبی کپڑے پھاڑتا ہے غائب کردیتا ہے اور ان کا آب ورنگ بگاڑ دیتا ہے۔ لیکن لیڈر کی طرح وہ گندگی کو پائیدار یا رنگین نہیں بناتا نہ متعدی کرتا ہے۔
ہمارے معلم بھی دھوبی سے کم نہیں وہ شاگرد کو اسی طرح دھوتے پچھاڑتے مروڑتے اور اس پر استری کرتے ہیں جیسے دھوبی کرتا ہے۔ آپ نے بعض دھوبیوں کو دیکھا ہوگا جو دھلائی کی زحمت سے بچنے اور مالک کو دھوکا دینے کے لیے سفید کپڑے پر نیل کا ہلکا سا رنگ دے دیتے ہیں۔ دھوبی کو اس کی مطلق پروا نہیں کہ سر پر سے گھما گھما کر کپڑے کو پتھر پر پٹکنا اینٹھنا اور نچوڑنا اور اس کا لحاظ نہ کرنا کہ کپڑے کے تار وپود کا رنگ کا کیا حشر ہوگا، بٹن کہاں جائیں گے لباس کی وضع قطع کیا سے کیا ہوجائے گی، استری ٹھیک گرم ہےیا نہیں ٹھنڈی استری کرنا چاہئے یا گرم بالکل اسی طرح معلم کو اس کی پروا نہیں کہ طالب علم کس قماش کا ہے اس پر کیا رنگ چرھا ہوا ہے، اور اس کے دل و دماغ کا کیا عالم ہے وہ اسے دے دے مارتا ہے اور بھرکس نکال دیتا ہے۔ وہ طالب علم کی استعداد اس کے میلانات اور اس کی الجھنوں کو سمجھنے کی کوشش نہیں کرتا۔ صرف اپنا رنگ چڑھانے کی کوشش کرتا رہتا ہے چنانچہ گاذری کے سارے مراحل طے کرنے کے بعد جب طالب علم دنیا کے بازار یا گاہک کے ہاتھ میں آتا ہے تو اس کا جسم ذہن و دماغ سب جواب دے چکے ہوتے ہیں۔ اس پر رنگ بھی ناپائدار ہوتا ہے۔ کلف دے کر اس پر جو بے تکی اور بے تکان استری کی ہوتی ہے وہ حوادث روزگار کے ایک ہی چھینٹے یا جھونکے سے بدرنگ اور کاواک ہوجاتی ہے۔ دھوبی کی یہ روایات معلمی میں پورے طور پر سرایت کر چکی ہیں۔

ہندوستانی دھوبی کے بارے میں آپ نے ایک مشہور ستم ظریف کا فقرہ سنا ہوگا جس نے اس کو کپڑے پچھاڑتے دیکھ کر کہا تھا کہ دنیا میں عقیدہ بھی کیا چیز ہے، اس شخص کو دیکھئے کپڑے سے پتھر توڑ ڈالنے کے درپے ہے۔ اگر ستم ظریف نے ہندوسادنی شعراء یا عشاق کا مطالعہ کیا ہوتا جو ننگ سجدہ سے محبوب کا سنگ آستاں گھس کر غائب کر دیتے ہیں تواس پرمعلوم نہیں کیا گزرجاتی۔ ویسے تو پرانے شعراء کا وطیرہ تھا حال کےشعراءکارنگ کچھ اورہے۔انہوں نے سوسائٹی کے میلے گندے شارع عام پر دھونے پچھاڑنے کا نیا فن ایجاد کیا ہے۔ اس قبیل کے شعراء سوسائٹی کی خرابیوں کو دور کرنے کےاتنے قائل اور شاید قابل بھی نہیں رہے جتنا ان خرابیوں کا شکار ہو چکے ہیں یا اس کی صلاحیت رکھتے ہیں۔ وہ ان خرابیوں کی نمائش کرنے اوراس کوایک فن کادرجہ دینے کےدرپے ہیں۔ کمزوریوں کو تسلیم کرنا اوران کو دور کرنے کی کوشش کرنا اورمستحسن آثارہیں لیکن ان کو آرٹ یا الہام کا درجہ دینا کمزوری اور بد توفیقی ہے۔ شاعری میں دھوبی کا کاروبار برانہیں لیکن دھوبی اور دھوبی کے گدھے میں تو فرق کرنا ہی پڑے گا

میرا ایک دھوبی سے سابقہ رہا ہے جسے بہانے تراشنے میں وہ مہارت حاصل ہے جو اردو اخبارات و رسائل کی ایڈیٹر کو بھی نصیب نہیں۔ پرچہ کے توقف سے شائع ہونے پر یا بالکل نہ شائع ہونے پر یہ ایڈیٹر جس جس طرح کے عذر پیش کرتے ہیں اورعاشقانہ شعر پڑھتے ہیں اور فلمی گانے سناتے ہیں وہ ایک مستقل داستان ہے اور فن بھی۔ لیکن میرا دھوبی اور اس کی بیوی جس قسم کے حیلے تراشتے ہیں وہ انہیں کا حصہ ہے۔

مثلاً موسم خراب ہے اس کے یہ معنی ہیں کہ دھوپ نہیں ہوئی کہ کپڑے سوکھتے یا گردوغبار کا یہ عالم تھا کہ دھلے کپڑے بن دھلے ہو گئےیا دھوپ اتنی سخت تھی کہ دھونے کے لئے کپڑے کا ترکرنا محال ہوگیا صحت خراب ہے یعنی دھوبی یا دھوبن یا اس کے لڑکے بالے یا اس کے دور و نزدیک کے رشتہ دار ہر طرح کی بیماریوں میں مبتلا رہے۔ قسمت خراب ہے یعنی ان میں سے ایک ورنہ ہر ایک مرگیا۔ زمانہ خراب ہے، یعنی چوری ہوگئی، فوجداری ہوگئی یا گدھا کا نجی ہاؤس بھیج دیا گیا۔ کپڑا خراب ہے یعنی پھٹ گیا بدرنگ ہوگیا یا گم ہوگیا۔

عاقبت خراب ہے یعنی ریڈیو پر طرح طرح کی خبریں آتی ہیں اور مٹی خراب ہے۔ یعنی وہ میرے کپڑے دھوتا ہے۔ میرے خلاف اورغالباً ناظرین میں سے بھی بعض حضرات کے خلاف دھوبیوں کو یہ شکایت ہے کہ میں کپڑےاتارنے اور دھوبی کے سپرد کرنے میں زیادہ دیرلگاتا ہوں یہی نہیں بلکہ دھوبی کے حوالہ کرنے سے پہلے وہ لوگ جو دھوبی نہیں ہیں یا دھوبی سے بھی گئے گزرے ہیں میرے اترے ہوئے کپڑوں میں میل دور کرنے کی اپنے اپنے طور پر کوشش اور تجربے کرتے ہیں۔ کوئی چونارگڑ کر کوئی کتھا، پیالی پلیٹ اور دیگچی پونچھ کر کوئی جھاڑو کا کام لے کر کوئی آلو ٹماٹر اور کوئی لنگوٹ باندھ کراور جب یہ تمام تجربے یا مراحل طے ہو لیتے ہیں تو وہ کپڑے دھوبی کے حوالہ کئے جاتے ہیں۔

دنیا کو رنگ برنگ کے خطروں سے سابقہ رہا ہے۔مثلاً لال خطرہ پیلا خطرہ سفید خطرہ کالا خطرہ ان سے کسی نہ کسی طرح اور کسی نہ کسی حد تک گلو خلاصی ہوتی رہتی ہے لیکن یہ دھوبی خطرہ زندگی میں اس طرح خارش بن کرسمایا گیا ہے کہ نجات کی کوئی صورت نظر نہیں آتی۔ مصیبت و مایوسی میں انسان تو ہم پرست ہوجاتا ہے اور ٹوٹے ٹوٹکے اورفال و تعویذ پر اتر آتا ہے میں نے دھوبی کو ذہن میں تول کر غالب سے رجوع کیا تو فال میں یہ مصرعہ نکلا۔

تیرے بے مہر کہنے سے وہ تجھ پر مہرباں کیوں ہو

گھبرا گیا لیکن چونکہ غالب یہ بھی کہہ چکے تھے کہ اگلے زمانہ میں کوئی میر بھی تھا اس لئے میر صاحب کی خدمت میں حاضر ہوا۔ وہاں سےیہ جواب ملا۔

ہم ہوئے تم ہوئے کہ میر ہوئے

اسی دھوبی کے سب امیر ہوئے

بایں ہمہ دھوبی جس دن دھلے کپڑے لاتا ہے اور میلے کپڑے لے جاتا ہے۔ مجھے ایسا محسوس ہوتا ہے جیسے گھر میں برکتیں آئیں اور بلائیں دور ہوئیں چاندنی،چادریں،غلاف،پردے، دسترخوان، میزپوش سب بدل گئے نہا دھو کر چھوٹے بڑوں نے صاف ستھرے کپڑے پہنے۔ طبیعت شگفتہ ہوگئی اور کچھ نہیں تو تھوڑی دیر کے لیے یہ محسوس ہونے لگا کہ زندگی بہرحال اتنی پرمحن نہیں ہے جتنی کہ بتائی جاتی ہے۔



دیمکوں کی ملکہ سے ایک ملاقات
مجتبیٰ حسین

ایک زمانہ تھا جب میرا زیادہ تروقت لائبریریوں میں گذرتا تھا۔ لیکن جب میں نے دیکھا کہ سماج میں جہلا ترقی کرتے چلے جارہے ہیں اور اونچی اونچی کرسیوں پرقبضہ جما چکے ہیں تو میں نے سوچا کہ لعنت ہے ایسے علم پر جس سے علم کی پیاس تو بھلے ہی بجھ جائےلیکن پیٹ کی آگ نہ بجھنے پائے۔ ملک کی یونیورسٹی پرغصہ بھی آیا کہ اگروہ علم کو پھیلانے کے بجائے جہالت کو ہی عام کرنے کا بیڑہ اٹھا لیتیں تو آج ملک نہ جانے کتنی ترقی کر لیتا۔اس خیال کے آتے ہی میں نے لائبریریوں کو خیرباد کہا اور پھر کبھی ان کی طرف آنکھ اٹھا کر بھی نہ دیکھا۔ میں نے باہرآکرجہالت کے گرسیکھنے کی کوشش کی۔یہاں تک کہ سیاستدانوں کی صحبتوں سے فیض یاب ہوا کہ یہ ہستیاں جہالت کا سرچشمہ ہوتی ہیں۔ لیکن یہ گر نہ آیا۔ کسی نے سچ کہا ہے کہ علم کی دولت آدمی کے پاس ایک بار آجاتی ہے تو پھر کبھی نہیں جاتی۔ میں نے لاکھ کوشش کی کہ اپنے اندر یہ جو علم کا افلاس ہے اسے کسی طرح باہر نکالوں اور اس کی جگہ جہالت کی دولت سے اپنے سارے وجود کو مالا مال کردوں مگر یہ کام نہ ہوسکا۔یہ اور بات ہے کہ ایک عرصہ تک علم سے لگاتار اور مسلسل دور رہنے کی وجہ سے میں نے تھوڑی بہت ترقی کر لی ہے۔

مگر پچھلے دنوں بات کچھ یوں ہوئی کہ میں اپنے ایک دوست کے ساتھ کہیں جارہا تھا۔راستہ میں اسے اچانک ایک ضروری کام یادآگیا۔اس نےکہا کہ وہ دوگھنٹوں میں واپس آجائےگا۔تب تک میں یہیں اس کا انتظار کروں۔ سامنے ایک پارک تھا۔ سوچا کہ یہاں وقت گذار لوں لیکن اس عمرمیں نوجوانوں کی خوشگوارمصروفیتوں اور ناخوشگوار حرکتوں میں مخل ہونا پسند نہ آیا۔سامنے ایک ہوٹل تھا جہاں نہایت اونچی آواز میں موسیقی کو بجا کر گاہکوں کو ہوٹل کے اندر آنے سے روکا جارہا تھا۔ اب وہ پرانی لائبریری ہی برابر میں رہ گئی تھی جس میں میں اپنے زمانہ جاہلیت میں نہایت پابندی سے جایا کرتا تھا۔ خیال آیا کہ چلو آج لائبریری میں چل کر دیکھتے ہیں کہ کس حال میں ہیں یارانِ وطن۔

افسوس ہوا کہ اب بھی وہاں کچھ لوگ علم کی دولت کو سمیٹنے میں مصروف تھے۔ چونکہ علم کی دولت چرائی نہیں جاسکتی۔ اسی لئے ایک صاحب ضروری علم کو حاصل کرنے کے بعد اپنے سارے گھوڑے بیچ کر کتاب پر سر رکھ کر سو رہے تھے۔ چاروں طرف کتابیں ہی کتابیں تھیں۔ بہت دنوں بعد لسان العصر حضرت شیکسپئیر،مصور فطرت علامہ ورڈ سورتھ، شمس العلماء تھامس ہارڈی، مصورغم جان کیٹس وغیرہ کی کتابوں کا دیدار کرنے کا موقع ملا۔ میں نے سوچا کہ ان کتابوں میں اب میرے لئے کیا رکھا ہے۔ کیوں نہ اردو کتابوں کی ورق گردانی کی جائے۔ چنانچہ جب میں لائر یری کے اردو سکشن میں داخل ہوا تو یوں لگا جیسے میں کسی بھوت بنگلہ میں داخل ہوگیا ہوں۔ میں خوفزدہ سا ہوگیا۔لیکن ڈرتے ڈرتے میں نے گرد میں اٹی ہوئی ‘‘کلیات میر’’کھولی تودیکھا کہ اس میں سے ایک موٹی تازی دیمک بھاگنے کی کوشش کر رہی ہے۔ میں اسے مارنا ہی چاہتا تھا کہ اچانک دیمک نے کہا‘‘خبردارجو مجھے ہاتھ لگایا تو۔ میں دیمکوں کی ملکہ ہوں۔ باادب باملاحظہ ہوشیار۔ ابھی ابھی محمد حسین آزاد کی ‘آب حیات’ کا خاتمہ کر کے یہاں پہنچی ہوں۔ جس نے‘آب حیات’ پی رکھا ہو اسے تم کیا مارو گے۔ قاتل سے دبنے والے اے آسماں نہیں ہم۔’’

دیمک کے منہ سے اردوکے مصرعہ کو سن کر میں بھونچکاسا رہ گیا۔ میں نے حیرت سے کہا‘‘تم تو بہت اچھی اردو بول لیتی ہو بلکہ اردو شعروں پر بھی ہاتھ صاف کر لیتی ہو۔’’

بولی‘‘اب تو اردو ادب ہی میرا اوڑھنا بچھونا اور کھانا پینا بن گیا ہے۔’’

پوچھا‘‘کیا اردو زبان تمہیں بہت پسند ہے؟’’

بولی‘‘پسند نا پسند کا کیا سوال پیدا ہوتا ہے۔ زندگی میں سب سے بڑی اہمیت آرام اور سکون کی ہوتی ہے جو یہاں مجھے مل جاتا ہے۔ تم جس سماج میں رہتے ہو وہاں آرام، سکون اور شانتی کا دور دور تک کہیں کوئی پتہ نہیں ہے۔ امن و امان کی تلاش میں مارے مارے پھرتے ہو۔ اب اگر میں یہاں آرام سے رہنے لگی ہوں تو تمہیں کیوں تکلیف ہو رہی ہے۔’’
میں نے پوچھا‘‘لیکن تمہیں یہاں سکون کس طرح مل جاتا ہے؟’’

بولی‘‘ان کتابوں کو پڑھنے کے لئے اب یہاں کوئی آتا ہی نہیں ہے۔ مجھےتو یوں لگتا ہے جیسے یہ ساری کتابیں میرے لئے فوڈ کارپوریشن آف انڈیا کا درجہ رکھتی ہیں۔ مجھے تو یقین ہے کہ ہو۔ کہیں تم خود مصنف تو نہیں ہو؟’’

میں نے حیرت سے پوچھا‘‘تم نے کیسے پہچانا کہ میں مصنف ہوں۔’’


میں نے کہا‘‘تم تو آرٹ کے بارے میں بھی بہت کچھ جانتی ہو۔’’

بولی‘‘جب آدمی کا پیٹ بھرا ہو تو وہ آرٹ اور کلچر کی طرف راغب ہوتا ہے۔ میں نے دیکھا ہے کہ کیڑوں مکوڑوں کا پیٹ بھر جائے تو وہ بھی یہی کرتے ہیں۔ تب احساس ہوا کہ انسانوں اور کیڑوں مکوڑوں میں کوئی زیادہ فرق نہیں ہے۔ خیر اب تو تم لوگ بھی اپنی زندگی حشرات الارض کی طرح ہی گزار رہے ہو۔’’
میں نے کہا‘‘اب جب کہ تم نے خاصے اردو ادب کو چاٹ لیا ہے تو یہ بتاؤ یہ تمہیں کیسے لگتا ہے؟’’

بولی‘‘شروع شروع میں یہ میرے پلے نہیں پڑا تھا۔بڑا ریاض کیا۔ متقدمین کے دیوان چاٹے۔ مشکل یہ ہوئی کہ میں نے سب سے پہلے‘دیوانِ غالب’پر ہاتھ صاف کرنے کی کوشش کی۔ خاک سمجھ میں نہ آیا۔ لہٰذا مولوی اسماعیل میرٹھی کی آسان اور زود ہضم نظمیں پہلے نوش جان لیں۔ پھر وہ کیا کہتے ہیں آپ کے مفلر والے شاعر، وہی جو پانی پت میں رہتے تھے مگر وہاں کی جنگوں میں شریک نہیں تھے۔ ارے اپنے وہی مولانا حالی۔ ان کی نصیحت آمیز شاعری پڑھی۔ شاعری کم کرتے تھے نصیحت زیادہ کرتے تھے۔وہ تو اچھا ہوا کہ تم لوگوں نے ان کی نصیحتوں پرعمل نہیں کیا۔ اگر کیا ہوتا تو آج تمہارے گلے میں بھی روایات کا ایک بوسیدہ سا مفلر ہوتا۔ اب تو خیر سے سارا ہی اردو ادب میری مٹھی میں ہے۔ سب کو چاٹ چکی ہوں۔ ایک بارغلطی سے جوش ملیح آبادی کی ایک رباعی چاٹ لی طبیعت میں ایسا بھونچال آیا کہ سارا وجود آپے سے باہرہونےلگا۔اس کے اثر کو زائل کرنے کے لئے چاروناچار،جاں نثاراخترکی گھرآنگن والی شاعری چاٹنی پڑی۔ویسے تو میں نے دنیا کی کم وبیش ساری زبانوں کی کتابیں چاٹ لی ہیں لیکن اردو شاعروں میں ہی یہ وصف دیکھا ہے کہ اپنے معشوق کو کبھی چین سے بیٹھنے نہیں دیتے۔ کوئی معشوق کے گیسو سنوارنا چاہتا ہے توکوئی انہیں بکھیردینا چاہتا ہے۔کوئی وصل کا طالب ہے تو کوئی ہجر کی لذتوں میں سرشار رہنا چاہتا ہے۔کوئی معشوق کو کوٹھے پربلانے کا قائل ہے تو کوئی اس کا دیدار بھی یوں کرنا چاہتا ہے جیسے چوری کر رہا ہو۔ تم لوگ آخر معشوق سے چاہتے کیا ہو۔ اسے ہزار طرح پریشان کیوں کرتے ہو۔اردو شاعری میں معشوق خود شاعر سے کہیں زیادہ مصروف نظر آتا ہے۔ یہ بات کسی اور زبان کے معشوق میں نظر نہیں آئی۔اردو شاعروں کا عشق بھی عجیب و غریب ہے۔ عشق کرنا ہو تو سیدھے سیدھے عشق کروبھائی۔ کس نے کہا ہے تم سے کہ معشوق کی یاد آئے تو آسمان کی طرف دیکھ کر تارے گنتے رہو۔اس کی یاد نے زور مارا تو اپنا گریبان پھاڑنے کے لئے بیٹھ جائو۔ معلوم ہے کپڑا کتنا مہگا ہوگیا ہے۔ سیدھے سیدھے معشوق کے پاس جاتے کیوں نہیں۔ اپنے دل کا مدعا بیان کیوں نہیں کرتے۔عاشق، بزدل اورڈرپوک ہو تو ایسے ہی چونچلے کر کے اپنے دل کو بہلاتا رہتا ہے۔’’

بولی‘‘اب جو کوئی اس کی طرف نظراٹھا کردیکھتا ہی نہیں تو سوچا کہ کیوں نہ میں ہی نظر رکھ لوں۔’’

پوچھا‘‘داغ دہلوی کےکلام کےبارےمیں تمہاراکیاخیال ہے؟’’

بولی‘‘ان کا کلام گانےکےچکرمیں اچھی خاصی بیبیاں طوائفیں بن گئیں۔مجھے تو طبلہ اورسارنگی کے بغیران کا کلام سمجھ میں ہی نہیں آتا۔’’

پوچھا‘‘اورہمارے فانی بدایونی؟’’


‘‘اور مولانا آزاد؟’’

بولی‘‘زندگی بھر ٹھاٹ سے عربی لکھتے رہے اور لوگ اسے اردو سمجھ کر پڑھتے رہے۔ عربی کے کسی ادیب کو اردو میں شاید ہی اتنی شہرت ملی ہو۔’’

میں نے کہا‘‘یہ بتاؤ تمہیں اردو کی کتابیں کیسی لگتی ہیں؟’’

بولی‘‘تمہارا جوادب لیتھو گرافی کے ذریعہ چھپا ہے اسے کھاؤ تو یوں لگتا ہے جیسے باسی روٹی کے ٹکڑے چبا رہی ہوں۔پھر جگہ جگہ کتابت کی غلطیاں کباب میں ہڈی کی طرح چلی آتی ہیں۔لیکن جو کتابیں اردو اکیڈمیوں کے جزوی مالی تعاون کے ذریعے چھپنے لگی ہیں وہ بہت لذیذ ہوتی ہیں۔ میں تو جزوی امداد کی چاٹ میں کل کتاب ہی کو کھا جاتی ہوں۔ ان میں ادب ہو یا نہ ہو کھانے میں لذیذ ہوتی ہیں کیونکہ مفت خوری میں جو مزہ ہے وہ محنت کی کمائی میں کہاں۔ اعزازی زندگی گذارنے کی شان ہی جداگانہ ہوتی ہے۔ ہاں ایک بات اور، اردو کا مصنف اور شاعر اپنی کتابوں کے دیباچوں میں بات بات پر اس قدر شکریے کیوں ادا کرتا ہے۔ پبلیشر اور سرپرستوں وغیرہ کا شکریہ تو خیر پھر بھی برداشت کیا جاسکتا ہے لیکن اردو کا مصنف اس سائیکل رکشا والے کا بھی شکریہ ادا کرنے پر مجبور نظر آتا ہے جس میں بیٹھ کر وہ کتاب کی پروف ریڈنگ کرنے جایا کرتا تھا۔ اس کا شکریہ ادا کرنے سے تو یہی گمان ہوتا ہے کہ اردو کا مصنف سائیکل رکشا والے کو کرایہ ادا نہیں کرتا۔ تبھی تو اتنا گڑگڑا کراور ہاتھ جوڑ جوڑ کر ممنون ہوتا رہتا ہے۔ میں نے تو یہاں تک دیکھا کہ ایک شاعر نے اپنے مجموعہ کلام کی اشاعت کے لئے چمڑے کے ایک بیوپاری کا یوں شکریہ ادا کیا تھا جیسے چمڑے کا یہ بیوپاری نہ ہوتا تو اردو ادب دربدر ٹھوکریں کھاتا پھرتا اور وہ بھی ننگے پاؤں۔ بھیا چمڑے کا کاروبار اور چمڑی کا کاروبار دو الگ الگ چیزیں ہیں۔ تم اپنی شاعری میں چمڑی کا کاروبار کرتے ہو۔ پھر چمڑے کے بیوپاری کو اس کی ساری خباثتوں کے ساتھ ادب میں کیوں لے آتے ہو؟’’

میں نے کہا‘‘کیا تم یہ چاہتی ہو کہ اردو کے ادیب اور شاعر کسی کا شکریہ نہ ادا کریں؟’’
بولی‘‘شکریہ ادا کرنا اچھی بات ہے لیکن اصل میں جس کا شکریہ ادا ہونا چاہئے اس کا تو ادا کرو۔’’


شرما کر بولی‘‘مجھے کہتے ہوئے لاج سی آتی ہے۔ اردو کے ادیبوں اور شاعروں کو تو اب میرے سوا کسی اور کا شکریہ ادا نہیں کرنا چاہئے کیونکہ بالآخراب میں ہی ان کی کتابوں میں پائی جاتی ہوں، ورنہ انہیں پوچھتا کون ہے؟’’

دیمکوں کی ملکہ کی بات بالکل سچی تھی۔ میں نے گھبرا کر کہا‘‘تم بالکل ٹھیک کہتی ہو۔ اگلی بار اگر میری کوئی کتاب چھپی تو اس میں تمہارا شکریہ ضرورادا کروں گا۔’’

ہنس کربولی‘‘اتنی ساری بات چیت کے بعد بھی تم اپنی کتاب چھپواؤگے۔بڑے بےشرم اورڈھیٹ ہو۔ مرضی تمہاری۔ ویسے میرا شکریہ ادا کرنے کے بجائے کتاب ہی میرے نام معنون کردو تو کیسا رہے گا۔’’

یہ کہہ کردیمکوں کی ملکہ‘‘کلیات میر’’کی گہرائیوں میں کہیں گم ہوگئی اورمیں لائبریری سے بالکل نکل آیا۔







عام طور پردیکھا گیا ہےکہ دواشخاص کولڑانےمیں نارومنی یا بی جمالو کا ضرورہاتھ ہوتا ہے۔مثال کےطور پرگھوش بابواورگپتا بابوایک دفترمیں کلرک ہیں۔ دونوں پکےدوست ہیں یعنی ایک دوسرے پرجان چھڑکتے ہیں۔ اسی دفترمیں بھٹاچاریہ بھی کام کرتا ہے۔جونارومیت کی نمائندگی کرنے میں یدطولےٰرکھتا ہےایک دن بھٹا چاریہ گھوش بابو کےکمرے میں آتا ہے۔ کہتا ہے۔‘‘اپنا سمجھ کے ایک بات کہنا چاہتا ہوں برا تونہیں مانوگے؟’’


‘‘پہلےیہ بتائیےکہ گپتا بابوسےکچھ ناچاقی تو نہیں ہوگئی؟’’

‘‘بڑے تعجب کی بات ہےتوپھرمعاملہ کیا ہے؟’’

‘‘بات کیا ہےذرا کھل کرکہیۓ؟’’

‘‘کچھ نہیں کچھ نہیں میرا خیال ہے مجھے خاموش ہی رہنا چاہئے۔’’اتنا کہنے کے بعدواقعی بھٹاچاریہ خاموش ہوجاتا ہے۔ ادھرگھوش بابوسوچتا ہےکہ ضرورکوئی بات ہےاس لیےاصرارکرتا ہے۔

‘‘بھٹاچاریہ بھئی بتاؤ نا بات کیا ہے؟’’
‘‘بات ہے بھی اور کچھ بھی نہیں، میرا مطلب ہےکم ازکم گپتا بابو’’

‘‘ہاں ہاں گپتا بابو۔’’

‘‘نہیں میں کچھ نہیں کہوں گا۔ اچھا میں چلتا ہوں۔’’
اب گھوش بابو بھٹا چاریہ کو پرماتما کا واسطہ دے کرکہتا ہےکہ اُسےوہ بات ضروربتانا پڑے گی۔ ایک بارانکار کرنےکے بعد بھٹا چاریہ راز دارانہ لہجہ میں کہتا ہے۔‘‘ذرا گپتا سے بچ کر رہئے گا وہ آپ کےخلاف صاحب کےکان بھررہا ہے۔ پرسوں میں نےاسےیہ کہتےسنا کہ گھوش بابو ہرروز پندرہ منٹ لیٹ آتا ہےاورکام کرنےکی بجائےسارا دن اخبار پڑھتا رہتا ہےاور ہاں لیکن میراخیال ہے مجھےیہ نہیں کہنا چاہئے۔’’

‘‘نہیں نہیں رک کیوں گئےاب بتانےلگےہوتوچھپاتےکیوں ہو۔’’

‘‘بھئی تم دونوں میں خواہ مخواہ جھگڑا ہوجائےگا اورمیں جھگڑے کو بالکل پسند نہیں کرتا۔’’

‘‘بتا تو دیتا ہوں لیکن یاراس سےیونہی جھگڑا نہ مول لےلینا۔’’

‘‘اچھا وہ بات بتائیے۔’’

‘‘ہاں تو وہ صاحب سےکہہ رہا تھا کہ آئندہ جب گھوش بابولیٹ آیا تو میں آپ کوخبرکروں گا۔’’

بھٹاچاریہ بھس میں چنگاری رکھکر رخصت ہوتا ہےاورگھوش بابو دل ہی دل میں پیچ وتاب کھانے لگتا ہے کہ یہ گپتا بابو تو دوست کے پردے میں دشمن نکلا۔


گھوش بابو جب آتا ہےتواسےصاحب سخت سُست کہتےہیں وہ فوراً سمجھ جاتا ہےکہ معاملہ کیا ہےصاحب کےدفتر سےنکل کر وہ سیدھا گپتا کےکمرے میں پہنچتا ہے۔

‘‘آؤ بھئی گھوش بابو۔’’ گپتا مسکرا کرکہتا ہے۔

‘‘رہنے دو یہ بناؤٹی مسکراہٹیں مجھےآج پتہ چلا کہ تم مارِآستین ہو۔’’

‘‘کیا بات ہےاتنےناراض کیوں ہو رہے ہو؟’’

‘‘ناراض نہ ہوں تواورکیا کروں یہ اچھی شرافت ہےدوست بن کر پیٹھ میں چھرا گھوپنتے ہو۔’’

‘‘ارے بھئی کس نےچھرا گھونپا ہے۔’’

‘‘مجھےسب معلوم ہےشرم آنی چاہئےتمہیں۔’’

چنانچہ دونوں میں وہ تو تو میں میں ہوتی ہےکہ دفتر کےتمام کلرک اکٹھےہوجاتےہیں آخرکچھ لوگ بیچ بچاؤکرکےمعاملہ رفع دفع کردیتےہیں۔جب سب کلرک اپنےکمروں میں چلےجاتےہیں تو بھٹاچاریہ یہ کہتےہوئےسنا جاتا ہےکیا زمانہ آگیا ہےصاحب دوست ہی دوست کےدرپئےآزارہوگیا اب کس پراعتبارکیا جائے۔

یہ توتھا نارومنی کا کارنامہ اب ذرا بی جمالو کی کارستانی ملاحظہ فرمائیے۔
بی جمالوکتھاسن کرمندرسےچلی آرہی ہےکہ راستےمیں اُسکی ملاقات مالتی سےہوتی ہے۔مالتی کی شادی ہوئےسات آٹھ مہینےہوئےہیں بی جمالومالتی پرایک چھچھلتی ہوئی نظرڈالتےہوئےکہتی ہے۔

‘‘کتنی کمزور ہوگئی ہو تم مالتی۔ پہچانی بھی نہیں جاتیں۔’’

‘‘نہیں تو۔’’مالتی حیران ہوتےہوئےجواب دیتی ہے۔

‘‘اری نہیں،سچ کہہ رہی ہوں،تمہارا تورنگ روپ ہی جیسےاڑگیا ہےمعلوم ہوتا ہےبہت کام کرنا پڑتا ہے۔’’
‘‘ہاں کام توکافی کرتی ہوں۔’’


‘‘بڑی جو ہوئیں۔’’


‘‘نہیں کام کاج میں وہ بھی ہاتھ بٹاتی ہیں۔’’

‘‘وہ کیا ہوا جو ذرا دیرسبزی چھیل دی یا پھل کاٹ دیئےیہ کام تھوڑا ہی ہے۔’’

‘‘پھربھی بڑی بہوجوٹھہری۔’’

‘‘بڑی بہو ہواکرے لیکن کام اُسےآدھا ضرورکرنا چاہئے۔ تمہارےسیدھے پن کا ناجائزفائدہ اٹھا رہی ہے۔’’

‘‘نہیں یہ بات تونہیں’’

‘‘تم ایک دم مورکھ ہو مالتی اپنا نفع نقصان نہیں سمجھتیں۔ میں نےتوسنا ہےدوکان کا ساراکام بھی تمہاراگھروالا کرتا ہےجیٹھ تمہارا تو موج کرتا ہے۔ موج، کبھی تاش کھیل رہا ہےکبھی شطرنج اور کبھی سنیما دیکھ رہا ہے۔’’


‘‘لیکن ایسا نہیں ہونا چاہئے۔آخربرابرکا حصہ دارہےوہ کام کیوں نہ کرےدیکھو میری مانوتو ابھی سےالگ ہوجاؤنہیں توپچھتاؤگی تمہاراجیٹھ اورتمہاری جٹھانی دونوں بڑے چالاک ہیں اورتم دونوں ہوبھولےبھالےشرافت میں مارےجاؤگےدیکھو اپنا سمجھ کرکہہ رہی ہوں ورنہ میری یہ عادت نہیں کہ دوسروں کےپھٹے میں ٹانگ اڑاؤں اچھا رام رام۔’’

بی جمالو پھوٹ کا بیج بونےکےبعد چلی جاتی ہےکچھ عرصہ کےبعد یہ پھوٹ وہ رنگ لاتی ہےکہ دیورانی اور جٹھانی میں جوتیوں میں دال بٹنےلگتی ہے۔


‘‘تمہیں کس نےبھیجا ہے۔’’

‘‘جی کجلا دیوی نے۔’’
‘‘وہ کون ہے؟’’

‘‘تم کون ہو؟’’

‘‘میں میں اس کا نوکرہوں’’۔

‘‘اس نےتمہیں یہ خط راجیش بابو کو دینےکےلئےکہا تھا’’۔

‘‘جی ہاں اور ساتھ ہی یہ کہا تھا کہ یہ خط کسی اورکے ہاتھ میں مت دینا۔’’

‘‘کیوں؟’’

‘‘جی مجھےکیا معلوم؟’’

‘‘پھر یہ خط مجھےکیوں دے رہے ہو’’۔


لڑکےکےچلےجانےکےبعد نیلما سوچتی ہےکہ وہ خط پڑھےیا نہ پڑھے،کافی سوچ بچارکے بعد وہ فیصلہ کرتی ہےکہ اسےخط پڑھ لینا چاہئے۔ خط کو پڑھنےکےبعد اس کےتن بدن میں آگ لگ جاتی ہےکیونکہ وہ ایک نہایت جذباتی قسم کا محبت نامہ ہے۔شام کوجب راجیش بابو گھرلوٹتےہیں تو دیکھتے ہیں کہ شریمتی جی انگاروں پر لوٹ رہی ہیں وہ پوچھتےہیں بات کیا ہےلیکن روٹھی رانی جواب تک نہیں دیتی آخرجب حد سےزیادہ اصرارکرتے ہیں توبھنّا کرکجلادیوی کا محبت نامہ ان کےسامنےپٹک دیتی ہے۔ خط پڑھنےکےبعد راجیش بابو بڑی سنجیدگی سےکہتے ہیں یہ سب جھوٹ ہے۔ میں کسی کجلا دیوی کو نہیں جانتا۔ نیلما غصّےسےجواب دیتی ہے۔ مجھےبہکانےکی کوشش مت کیجئے۔راجیش اپنی صفائی میں بار بار قسمیں کھاتا ہےلیکن نیلما کو یقین ہی نہیں آتا۔ وہ ایک ہی فقرہ دہرائےجاتی ہے۔مرد کی ذات ہی ایسی ہوتی ہے۔اس تہمت کی تاب نہ لاکر راجیش بھی آپےسے باہر ہوجاتا ہےاورعورتوں میں جتنی خامیاں ہوتی ہیں انھیں گنوانےلگتا ہے۔ یہ تکراردوایک گھنٹےرہتی ہےاورجب ختم ہوتی ہے تودونوں منہ پھلائے سونےکےلئےاپنےاپنےکمرے میں چلےجاتے ہیں۔

کبھی کبھی دو کو لڑانےمیں بڑے شرارت آمیز حربےکا استعمال کیا جاتا ہےوہ کیسےیہ بھی سن لیجئے۔ ہمسائےمیں لڑکی کےرشتےکی بات چل رہی ہے۔لڑکےوالےلڑکی سےملنےآتےہیں۔یک لخت رام گوپال اپنی بیوی سے بلند آواز میں لڑنے لگتا ہے وہ کہہ رہا ہے۔‘‘اگر لڑکی میں نقص ہے تو تمہیں کیا لڑکےکی قسمت پھوٹےگی۔ تم کیوں خواہ مخواہ دوسروں کی باتوں میں دخل دیتی ہو۔ایک آنکھ سےکانی ہےتو کانی سہی آخراس کی تمہارےلڑکے سےتو ہونہیں رہی اگرلڑکےوالوں کوپسند ہےتو تمہیں کیا؟’’

دوایک منٹ چپ رہنےکےبعد وہ پھرکہتا ہے۔‘‘ تم چپ رہولڑکا اگرایک ٹانگ سےلنگڑا ہےتو ہوا کرے ہمیں کیا۔اگر لڑکی والےجان بوجھ کرلڑکی کواندھےکنوئیں میں دھکادےرہےہیں تودیا کریں ان کی لڑکی ہےجوچاہےسلوک کریں۔’’تھوڑی اوردیربعد وہ یہ کہتےہوئےسنا جاتا ہے۔‘‘میں کیوں لڑکے والوں سےجاکرکہوں مجھےکیا لینا دینا اگروہ اپنےلڑکےکی زندگی تباہ کرنےپرتلےہوئےہیں تو میں کیا کرسکتا ہوں۔’’

جب یہ باتیں لڑکےاورلڑکی والےسنتےہیں توایک دوسرےکی طرف گھورگھورکردیکھتے ہوئےکہتےہیں یہ ہم کیا سن رہے ہیں۔

‘‘تو اس کا مطلب ہےآپ ہمیں دھوکہ دے رہے ہیں’’۔

‘‘آپ توکہتےتھےلڑکی میں کوئی نقص نہیں’’۔

‘‘آپ بھی توکہتےتھےلڑکےمیں کوئی نقص نہیں۔’’


‘‘آپ تشریف لےجائیے’’۔
اورجب لڑکےوالےاپنےکپڑے جھاڑتےہوئےلڑکی والوں کےگھرسےنکلتے ہیں تو رام گوپال سرگوشی کےاندازمیں اپنی بیوی سےکہتا ہے‘‘کیوں کیسا الوّ بنایا دونوں کو۔’’

دوکولڑانا فن ضرور ہےلیکن خطرے سےخالی نہیں۔ اس کےلئےبڑی مشق کی ضرورت ہے اگرتھوڑی سی چوک ہوجائےتولینےکےدینےپڑجاتےہیں اس لئےجب آپ دو کو لڑانےکی کوشش کریں تو اس بات کا خیال رکھیں کہ اس فن کا کمال اس میں ہےکہ دوکو لڑائیں اورنارومنی یا بی جمالو کی طرح خود صاف بچ کر نکل جائیں۔


دوپٹے سے پٹے تک
سرور جمال


‘‘غضب خدا کا، تمام مردوں کا سامنا ہورہا ہے اور تمھارے سر پر دوپٹہ تک نہیں ٹکتا’’

‘‘الہیٰ خیر یہ دوپٹہ ہے یا گلے کا ہار؟’’

‘‘ارے بی بی سر پر دوپٹہ تو ڈالو’’
یہ تیر ان جملوں میں چند ہیں، جو ہم بچپن سے لے کر آج تک دوپٹہ اوڑھنے کے سلسلے میں بطور ہدایت، تنبیہ اور سرزنش کے گھر کی بڑی بوڑھیوں سے کھاتے چلے آرہے ہیں، اس لئے یہ تیر بھی بچپن ہی سے دو پٹے کی طرح چمٹ کر ہمیشہ ہمارے گلے کا ہار بنے رہے، خاص کردادی اماں کی کڑی نظریں ہر وقت ہمارے دوپٹے کی نگرانی کرتی رہتیں۔ یہ دوسری بات ہے کہ ہم نے دادی اماں کا دوپٹہ ہمیشہ ان کے سر ہانے رکھا پایا، جس کے ایک کونے سے وہ ‘‘پرس’’کا کام لیتی تھیں اور خود عام طور پر دوپٹے سے بے نیاز صحن، آنگن یا لان میں گھوما کرتیں۔

دوپٹے کا نام سنتے ہی آپ کی نظروں میں رنگ برنگے دوپٹے لہرانے لگے ہوں گے، نیلے پیلے، اودے ہرے، سرخ و سبز، زرد و دھانی دوپٹے۔ شانوں سے ڈھلکتے، سروں سے پھسلتے ریشمی دوپٹے، کسی کے رخ روشن کے گرد ہالہ کئے پاکیزہ دوپٹے آپ ہوں، ہم ہوں یا کوئی اور، دوپٹے کی مقبولیت سے انکار نہیں کر سکتا مجھے یقین ہے کہ میرؔ کے زمانے میں بھی اگر دوپٹے اس طرح مقبول ہوتے تو ان کا شعر یوں ہوتا

ہم ہوئے تم ہوئے کہ میر ہوئے

ان دوپٹوں کے سب اسیر ہوئے

آج کل تو اس کی مقبولیت کا یہ عالم ہے کہ گلیوں، سڑکوں، بازاروں، کلبوں، ہوٹلوں، کالجوں، سنیماگھروں اور کافی ہاؤسوں غرضیکہ ہر جگہ لہراتے، سرسراتے، اور جادو جگاتے نظرآتے ہیں۔ بعض اوقات تو آدمی چکرا جاتا ہے کہ ترقی لڑکیوں نے زیادہ کی ہے، یا دوپٹوں نے، اور مقبول لڑکیاں زیادہ ہیں یا دوپٹے۔

دوپٹہ مکمل کا بھی ہوتا ہےاور آب رواں کا بھی، نائلون کا بھی ہوتا ہے اور ڈیکرون، ٹیریلین اور شیفون کا بھی ہوتا ہے اور جالی کا بھی، چھینٹ کا بھی ہوتا ہے اور پاپلین کا بھی، غرضیکہ دنیا کے ہر کپڑے کا دوپٹہ بنایا جا سکتا ہے۔ اس کے لئے کوئی خاص کپڑا مخصوص نہیں ہوتا ہے، گھر میں رکھی ہوئی مچھر دانی کی جالی کا بھی دوپٹہ بنا سکتی ہیں، اور پائجامہ قمیص کے کپڑے کو بھی کام میں لا سکتی ہیں، بلکہ کھادی تک کا دوپٹہ بنا سکتی ہیں۔

اس سلسلے میں انار کلی لیلیٰ مجنوں آنکھ کا نشہ اور جھنک جھنک پائل باجے قسم کے دوپٹوں کا ذکر دل چسپی سے خالی نہ ہوگا۔ اول الذکر دوپٹوں کا ہونا توکچھ سمجھ میں آنے والی بات ہے بھی کہ شاید انار کلی نے اس کپڑے کا دوپٹہ اوڑھا ہو یا مجنوں نے لیلیٰ کو اس خاص کپڑے کا دوپٹہ بطور تحفہ پیش کیا ہو، لیکن آنکھ کا نشہ اور جھنک جھنک پائل باجے مارکہ دوپٹوں کی بات دل کو نہیں لگی۔

خیر، ناموں میں کیا رکھا ہے، کام دیکھئے، تجربہ ہمیں بتاتا ہے کہ دوپٹہ اپنے اندر وحدت میں کثرت کا اثر رکھتا ہے یعنی یہ ڈھائی تین گز کا ٹکڑا سینکڑوں کام سرانجام دیتا ہے، اس کا ایک فائدہ تو بہت پرانا ہے کہ یہ سر کندھے اور جسم کے بالائی حصے کو اچھی طرح ڈھک سکتا ہے اور ضرورت پڑنے پر اسے چادر کی طرح اوڑھ کر گھر سے بھی نکلا جا سکتا ہے۔ دن میں مکھیوں سے اور رات میں مچھروں سے بچنے کے لئے اسے اوڑھ کر سویا جا سکتا ہے۔ ہوشیار خواتین باورچی خانہ میں صفائی کے لئے صافی رکھنے کی زحمت نہیں کرتیں، اور یہ کام بھی دوپٹہ سے پتیلی اتار لی۔ ہاتھ منہ دھونے کے بعد اب کون تولیہ تلاش کرتا پھرے، جھٹ دوپٹہ سے پونچھ لیا۔ ننھے کی ناک بہہ رہی ہو تو اسے صاف کرنے کے لئے کوئی میلا یا صاف کپڑا تلاش کرنے سے آسمان ان کے لئے دوپٹے ہی سے ان کی ناک پونچھ دیتی ہے۔

پلٹیں دوپٹے سے بہت آسانی سے پونچھی جاسکتی ہیں۔ شربت بنانے جلدی میں باریک کپڑا نہ ملے تو دوپٹے کے کونے سے فوراً شکر چھان لی۔ اس دوپٹہ کا ایک کونہ آپ کی چلتی پھرتی صندوقچی پیسہ رکھنے والی کا کام بھی دیتا ہے، جس میں پیسوں کے علاوہ چھوٹے موٹے ضروری کاغذات، بل اور سودے کا حساب وغیرہ گرہ میں بندھا ہوتا ہے، اس کا ایک بڑا فائدہ یہ ہے کہ نہ چوری کا اس کو کھٹکا، نہ چابی کھونے کا ڈر، نہ صندوقچی غائب ہونے کا خوف۔ چابی کی بات پر یاد آیا، کہ چابیاں کھویا بہت کرتی ہیں، اس لئے اسے بھی ایک کونے میں باندھ لیا جائے تو وہ محفوظ بھی رہیں گی، اور دوپٹے کی افادیت میں چار چاند لگ جائیں گے۔ دوپٹے کا آنچل جھاڑن کا کام بھی خوب دیتا ہے۔ گھر گر ہست خواتین دوپٹے سے میز کرسیاں اور ان کے شوہر اپنے چشمے کو شیشے صاف کرلیا کرتے ہیں، کبھی کبھی یہ بزرگوں کی ڈانٹ پھٹکار سے بچانے میں بڑی مدددیتا ہے، مثلاً بڑوں کے سامنے اگر ہنسی روکے نہ رکے تو منہ میں دوپٹہ ٹھونس کر کھن کھن کی آواز کو بخوبی روکا جاسکتا ہے اس طرح جواب نہیں سوچتے وقت اگر اس کا کونہ منہ میں دبالیا جائے تو دماغ تیزی سے کام کرنے لگتاہے۔


دوپٹہ کی ایک قسم اور بھی ہوتی ہے اور وہ ہے رسی کی طرح بٹی ہوئی اوڑھنی جسے عرف عام میں چنا ہوا دوپٹہ کہتے ہیں، یہ دوپٹہ گلے کا ہار بنا رہتا ہے۔ اس سے بڑا فائدہ یہ ہوتا ہے کہ اس سے کسی طرح کی لاپروہی نہیں برتی جاسکتی، کیوں کہ گلے کا ہار جو ٹھہرا۔ یہ ہار ضرورت پڑ ے پر پھانسی کے پھندے کا کام بھی دے سکتا ہے، اس کی اس خصوصیت کا ہمیں پچھلے ہفتے پتہ لگا جب پڑوس کی ایک ناکام محبت لڑکی نے اپنے دوپٹے سے پھانسی لگا کر اپنی محبت کے افسانے کو اچھا خاصا اسکینڈل بنا دیا۔ امتحان میں ناکامی، محبوب کی بے وفائی، محبت میں ناکامی، احساس حماقت کے بعد اور جہیز کا مطالبہ پورا نہ کرسکنے کی صورت میں اکثر لڑکیوں کو خودکشی کی ضرورت پیش آتی ہے۔ اس صورت میں ان بے چاری لڑکیوں کے لئے دوپٹہ کا نسخہ بہت آسان ہے، کہ ہلدی لگے نہ پھٹکری اور ربگ بھی چوکھا آئے۔

ہمیں افسوس ہے کہ دوپٹہ جیسی نعمت سے اکثر ملکوں کی خواتین محروم ہیں۔ افسوس تو ان مشرقی میم صاحبات پر بھی ہے جو اس سے خاطر خواہ فائدہ اٹھنا پسند نہیں کرتیں، اور بقول نانی اماں کے ‘‘کم بختیں ننگی بچی گھوما کرتی ہیں’’ اور اس سے زیادہ افسوس ان فیشن ایبل لڑکیوں اور ٹیڈیوں پر ہے جنھوں نے اس کا طول و عرض کم کرتے کرتے اسے دوپٹے سے پٹہ بنا دیا ہے اور جس کا عرض گھٹاتے گھٹاتے ایک بالشت بلکہ چارانگل تک پہنچا چکی ہیں۔ جس طرح چوٹی کے مقابلے میں ‘‘پٹے’’ فیشن میں آتے تھے اسی طرح اب دوپٹہ کی جگہ پٹہ کتے یا بلی کا نہیں لے رہا ہے لیکن اس سے نہ تو سر پوشی کا کام لیا جا سکتا ہے اور نہ سترپوشی کا، اور نہ ہی ہزاروں دوسرے فائدے اٹھائے جاسکتے ہیں، اس دوپٹے کامقصد بھی پورا ہوتا ہے یا نہیں۔ یہ بحث بھی اب آؤٹ آف ڈیٹ ہو چکی ہے، اس لئے اسے چھوڑیئے، کیوں کہ ہمیں تو کام دیکھنا ہے، اور اس کا کام بھی کسی حالت میں دوپٹہ کے کاموں سے کم نہیں، اس کا رنگا رنگ کام بھی دیکھئے۔

یہ ایجاد کیوں کیا گیا، اس کی ایک وجہ ہماری سمجھ میں یہ آتی ہے کہ اس سے مرہم پٹی کا کام بہت آسانی سے لیا جا سکتا ہے۔ لڑکیاں اب گھروں میں بیٹھ کر چولھے چکی میں پڑنا پسند نہیں کرتیں، اور ناک میں نتھ کی نکیل پڑنے تک کھیل کود، پنکنک، آؤٹنگ وغیرہ میں انہیں لڑکوں کے برابر سوراج اور مساوات کا درجہ حاصل ہے، اس لئے ہاتھ پیر ٹوٹنے یا موچ آنے کی صورت میں یہ دوپٹہ بڑا کام آتا ہے۔ ادھر کھیل کود یا دھینگا مشتی میں کسی لڑکی کی ہڈی پسلی ای ہوئی اور محبت دوپٹہ سے بنڈیج کا کام لیا گیا۔

اس دوپٹہ کا ایک مفید اورعام استعمال آنکھ مچولی کے دوران آنکھوں پر باندھنے یا بستر باندھنے کے لئے رسی نہ مل سکے، تو یہ کام بھی دوپٹہ بخوبی انجام دے سکتا ہے، اس کا سب سے بڑا فائدہ یہ ہے کہ یہ اتنا ہلکا پھلکا ہوتا ہے کہ اس کا جسم پر ہونا نہ ہونا برابر ہے، اس کا بنانا اس قدر کم خرچ بالانشیں ہوتا ہے کہ جمپر یا پائجامہ کا کپڑا بچا کر اسے تیار کیا جاتا ہے۔ اس گرانی کے زمانہ میںاس طرح کافی کم خرچ یا بالکل ہی خرچ نہ کرکے اسے بنایا جا سکتا ہے۔

لیجئے، اپنے تجربات بتاتے بتاتے نہ جانے کب میرا دوپٹہ شانوں سے پھسل کر گود میں آگیا اور خالہ جان کی چیختی ہوئی آواز آرہی ہے۔ ‘‘نوج اس جیسی کوئی بے خبر لڑکی ہو، جسے آج تک دوپٹہ اوڑھنے کا ڈھنگ نہ آیا۔’’




عید کی جوتی
خواجہ حسن نظامی

جناب اکبرنےفرمایاتھا۔ ڈاسن نےجوتا بنایا۔ میں نےمضمون لکھا۔ میرامضمون نہ چلااورجوتا چل گیا۔

اب کوئی ان سےعرض کرے،ولائتی جوتوں کےدام اتنےبڑھ گئےہیں کہ ان کےچلتےپاؤں بھی لنگڑے ہوئےجاتےہیں۔
عید پرخلقت جوتےخریدنےجاتی تھی،اوردوجوتیاں لاتی تھی،جوتا مذکرہےاورجوتی مونث لڑائی نےمردختم کردیئے۔عورتوں کوبڑھا دیا تومذکرجوتےکیوں نہ کم ہوتے۔ مونث جوتیوں کوڈھیرتھا مذکرجوتےناپید تھے۔

ہائےمیری پیاری دلی کی پیاری پیاری نازک اندام وصلی کی جوتی چشم بدورخدانےاس کا نصیبہ جگایا۔ بارہ برس پیچھےدن پھرے۔ دلی والوں نےاٹھا کرسرپررکھا۔

وصلی کی جوتی کی کیا بات ہےدرحقیقت جوتی ہے۔کیسی بھولی بھالی۔ کیسی ہریالی متوالی ولائتی بوٹ کی طرح خراٹ نہیں،یل تل نہیں دیکھنےمیں دیدارپہننےہیں سکھ دینےوالی۔

ولائتی جوتوں کےدام پوچھوگیارہ روپےسےبھی کچھ اوپر۔ اس جھجھماتی کی قیمت تین چارحد سےحد پانچ چھ، دام کم کام بڑھیا۔ پرانی ہوجائےتوآٹھ دس آنےکوآنکھ بند کرکےبک سکتی ہے۔ مگریہ بوٹ بگڑے پیچھےکوڑی کام کانہیں۔


صاحب ہم نےتواس شعرکودل دیا ہے ؎

توبرائےوصل کردن آمدی

نےبرائےفصل کردن آمدی

لہٰذاعید پرجوتی بھی وہ لی۔ جس کےنام میں وصل تھا۔ فصل سےدورہی رہے۔گوگھرمیں دوایک فصلی بھی پڑےرہتےہیں۔ مگرگفتگوتوجفت عید میں تھی۔




گدھے شماری
مستنصر حسین تارڑ

‘‘یرقان بھائی’’

‘‘ہاں فرقان بھائی’’

‘‘بھی بہت اداس اوررنجیدہ اورملول وغیرہ دکھائی دے رہے ہو۔ کیا ہوگیا؟’’

‘‘جو ہونا تھا ہوگیا۔ برا ہوا یا بھلا ہوا۔’’


‘‘یہ گانا نہیں میرے دل کی آواز ہےاورآواز دے تُو کہاں ہے’’

‘‘لیکن ہوا کیا ہے؟’’

‘‘ہم بڑھ گئے ہیں’’

‘‘ہم کدھر بڑھ گئے ہیں؟’’

‘‘ہم تعداد میں بڑھ گئے ہیں’’۔

‘‘وہ تواللہ تعالیٰ کےنظام میں تمام چرند پرند اورانسان بڑھتے ہی رہتے ہیں۔اس میں فکرکی کون سی بات ہے؟’’

‘‘اس لیے کہ اورکچھ نہیں بڑھا، صرف ہم بڑھے گئے ہیں’’۔

‘‘یعنی؟’’

‘‘یعنی یہ کہ پاکستان میں گدھے بڑھ گئے ہیں’’۔

‘‘اوہو یعنی گدھے یعنی ڈنکیز؟’’


‘‘کمال ہےاس خبر میں حیرت کا مقام یہ ہے کہ پاکستان میں ایک محکمہ شماریات کا بھی ہے یہ کیا شمارکرتے ہیں؟’’

‘‘ظاہر ہے یہ گدھے شمار کرتے ہیں’’


‘‘مجھے کیا معلوم کہ کیا طریقہ کار ہےلیکن میرا خیال ہے کہ سب سے پہلے تمام گدھوں کے کام شمار کر لیے جاتے ہیں۔اور پھر ان کی چار ٹانگیں، اور اس کے بعد کل کو چھ پر تقسیم کرلیا جاتا ہوگا اور یوں گدھوں کی تعداد پتہ چل جاتی ہوگی’’
‘‘نہیں بھئی کوئی اورطریقہ ہوگا۔ یہ تو ذرا پیچیدہ ہے’’

‘‘تو پھرشاید وہ ہر پاکستانی سے پوچھتے ہوں گے کہ آپ کیا ہیں’’۔


‘‘یعنی؟’’

‘‘یعنی یہ کہ انہوں نے پاکستان کے مگرمچھوں کوکیوں شمار نہیں کیا یہاں ایک سے ایک بڑا مگرمچھ پڑا ہے انہوں نے پاکستان میں پائے جانے والے لگڑ بگڑ،لُدھر،نیولے،گیدڑ،سوراوردیگرحیوان کیوں نہیں گنے صرف گدھے کیوں’’
‘‘اس لیے کہ گدھے آپ کا بوجھ اٹھا لیتے ہیں اف تک نہیں کرتےروکھی سوکھی کھا کر گزارہ کر لیتے ہیں۔

‘‘میں محکمہ شماریات میں تو نہیں، فرقان بھائی سوال ان سے پوچھو’’
‘‘ان سے جاکر پوچھوں کہ آپ نے پاکستان میں صرف گدھوں کو کیوں شمارکیا ہے، گدھیوں کوکیوں شمارنہیں کیا’’۔

‘‘یارانہوں نے شمارکیا ہوگا’’
‘‘نہیں اخبارمیں صرف یہ چھپا ہے کہ پاکستان میں گدھے بڑھ گئے  ہونا یہ چاہئے تھا کہ پاکستان میں گدھے اور گدھیاں بڑھ گئے’’

‘‘بھئی وہ جوشمارکرنے والے ہوں گے، ان کو نہیں پتہ ہوگا گدھے اورگدھی میں کیا فرق ہوتا ہے’’

‘‘ایک اورسوال ہے’’
‘‘محکمہ شماریات سے دریافت کرو’’

‘‘نہیں یہ ہمارےبارےمیں ہے اگر پاکستان میں گدھے بڑھ گئے ہیں توتم کیوں فکرمند ہو تم یہ کیوں کہتے ہو کہ ہم بڑھ گئے ہیں؟’’

‘‘بھئی گدھےوہی ہوتے ہیں ناں جو بوجھ اٹھاتے ہیں۔ جن کوکھانےکو کچھ نہیں ملتا۔ اورہمیں سب بے وقوف سمجھتے ہیں میں بذات خود ایک گدھا ہوں’’۔

‘‘خیریہ توتم گدھوں کےساتھ زیادتی کررہے ہو ویسے میں پھر یہی پوچھوں گا کہ محکمہ شماریات پاکستان میں صرف گدھوں کو کیوں شمار کرتا ہے اوراس کو کیسے معلوم ہے کہ پچھلے چند برسوں میں گدھے دو گنے ہوگئے ہیں’’

‘‘بالکل درستتم گدھےوغیرہ تونہیں ہو،کیونکہ اگرتم ہوتےتوہم بھی ہوتے۔اورہم نہیں ہیں بتاؤ کیوں فکرمند ہو’’۔
‘‘کولمبیا کا آتش فشاں جو پھٹ پڑا ہے’’۔

‘‘کولمبیا کا آتش فشاں اس کا پاکستانی گدھوں سے کیا تعلق ہے؟’’



‘‘دیکھو،فرقان ہم جوکائنات کے بھید جاننا چاہتے ہیں۔ہمیں فخر ہے کہ ہم ملکوں اور صحراؤں کو جانتے ہیں۔ دنیا سکڑ گئی ہے۔ کمپیوٹر، سیارے، چاند پرقدم  لیکن تم ذرا اپنے سینے پر ہاتھ رکھ کر کہہ سکتے ہو کہ تم اس سے پیشتر کولمبیا کو جانتے تھے؟’’


‘‘تم جانتے تھے کہ یہ ملک کہاں واقع ہے؟’’
‘‘ہاں شاید امریکہ میں کہیں’’

‘‘تمہیں پتہ ہے، اس کے دارالحکومت کا کیا نام ہے اس کے کسی شہر کا کیا نام ہے وہاں کے لوگ کیسے ہیں اس کے چہرے کیسے ہیں کیا وہ بھی اپنے بچے کو آئس کریم کھاتے دیکھ کر خوش ہوتے ہیں کیا وہ بھی کھیت میں سے پھوٹنے والی گندم کو سونگھ کر خوشی سے دیوانے ہوتے ہیں کیا انہیں بھی سردی لگتی ہے گرمی لگتی ہے بلکہ بہت گرمی لگتی ہے اور وہ جب آتش فشاں کے لاوے میں ہزاروں کی تعداد میں دفن ہو رہے ہوں گے، بچے بھی فرقان  ویسے بچے جیسے میرے تمہارے ہیں تو ان کے دل میں کیا ہوگا بھائی فرقان’’

‘‘دیکھو یرقان سچی بات ہے کہ میں نے زندگی میں پہلی مرتبہ کولمبیا کے بارے میں کوئی خبر پڑھی ہے۔ میں واقعی کولمبیا کے بارے میں کچھ نہیں جانتا اس پورے ملک کے چرند پرند اور انسانوں کے بارے میں کچھ نہیں جانتا سوائے اس کے کہ جنوبی امریکی مصنف گارسیا مارکنیر وہاں کا تھا اور ہم ساری دنیا کے بارے میں سب کچھ تو نہیں جان سکتے سب کچھ جاننے کے لیے وہ عمراور وہ وقت درکار ہے، جو ہمارے پاس نہیں ہے’’۔
‘‘تو پھر ہم کیوں کہتے ہیں کہ دنیا سکڑ گئی ہے۔ ذرائع ابلاغ کی وجہ سے دنیا ایک ملک بن گئی ہے ہمیں یہ معلوم ہی نہیں کہ اس شہر کا نام ہے جس پرلاوے کا دریا آیا اور ٹھہر گیا اور اس لاوے میں دب جانے والی بچوں کی چیخیں کون سی زبان میں تھیں وہ آہیں جو کئی روز تک ملبے میں سے بلند ہوتی رہیں اور ختم ہوگئیں۔ وہ کمیونسٹ تھیں عیسائی تھیں یا سرمایہ دار تھیں؟ ہم یہ کیوں کہتے ہیں کہ پوری بنی نوع انسانی ایک برادری ہے جب کہ ہم اس برادری کو جانتے تک نہیں ان کے چہرے تک نہیں پہچانتے’’۔

‘‘دیکھو یرقان بھائی مجھے زندگی میں اور بہت سارے کام کرنے ہیں اس لیے میرے پاس اتنا وقت نہیں کہ سارا دن یہیں تمہارے پاس بیٹھا رہوں اس لیے خدا حافظ’’۔

‘‘تم جانتے ہو کہ کولمبیا میں آتش فشاں کیوں پھٹا تھا اور کیوں تقریباً ایک لاکھ افراد ہلاک ہوگئے تھے؟’’


‘‘اس لیے کہ وہاں بھی گدھے زیادہ ہوگئے تھے’’

‘‘خدا کے واسطے یرقان بھائی ہوش کی دوا کرو گدھوں کا اورآتش فشاں کا آپس میں کیا تعلق ہے؟’’

‘‘وہاں بھی کولمبیا میں بھی کوئی محکمہ شماریات ہوگا جو انسانوں کی بجائے صرف گدھوں کو گنتا ہوگا اور لوگ یہ سمجھتے ہوں گے کہ اس ملک میں انسان کم ہیں اور گدھے زیادہ ہیں۔ حالانکہ ایسا ہوتا نہیں ہے ہم انسانوں کا دھیان رکھیں تو شاید آتش فشاں ہمیشہ کے لیے ٹھنڈے ہوجائیں’’۔

‘‘خداحافظ یرقان بھائی’’

‘‘خداحافظ’’

گھاگ

رشید احمد صدیقی



گھاگیات کا ایک اصول یہ ہے کہ قضیئے میں فریق سے بہتر قاضی بننا ہے۔ جھگڑے میں فریق ہونا خامی کی دلیل ہے۔ حاکم بننا علقمندوں کا شعار ہے۔ اگر ہر ایجاد کے لیے ایک ماں کی ضرورت ہے تو ہر ضرورت کے لیے ایک گھاگ لازم آتا ہے۔ گھاگ موجود نہ ہوتا تو دنیا سے ضرورت کا عنصر مفقود ہوجاتا اور‘‘طلب محض ہے سارا عالم’’کا فلسفہ انسداد توہین مذاہب کے قانون کی مانند ناقص ہو کر رہ جاتا۔ گھاگ کا کمال یہ ہے کہ وہ گھاگ نہ سمجھا جائے۔ اگر کوئی شخص گھاگ ہونے کا اظہار کرے یا بقول شخصے ‘‘مارکھا جائے’’تو وہ گھاگ نہیں گھاگس ہے اور یہ گھاگ کی ادنی قسم ہے۔ ان میں امتیاز کرنا دشوار بھی ہے آسان بھی۔ جیسے کسی روشن خیال بیوی کے جذبۂ شوہر پرستی یا کسی مولوی کے جذبۂ خدا ترسی کا صحیح اندازہ لگانا۔

گھاگ کی ایک منفرد شخصیت ہوتی ہے وہ نہ کوئی ذات ہے نہ قبیلہ وہ صرف پیدا ہوجاتا ہے لیکن اس کی نسل نہیں چلتی، روایت قائم رہتی ہے۔ ہر طبقہ اور جماعت میں کوئی نہ کوئی گھاگ موجود ہوتا ہے۔ معاشرہ، مذہب، حکومت، غرض وہ تمام ادارے جن سے انسان اپنے آپ کو بناتا بگاڑتا یا ڈرتا ڈراتا رہتا ہےکسی نہ کسی گھاگ کی دستبرد میں ہوتا ہے۔ وہ جذبات سےخالی ہوتا ہےاوراپنےمقصد کے حصول میں نہ جاہل کوجاہل سمجھتا ہے نہ عالم کوعالم۔دانشمند کے سامنےوہ اپنے احمق اوراحمق کےسامنےاحمق ترظاہرکرے گا جب تک وہ اپنے مقاصد میں کامیاب ہوسکتا ہے اس کو یہ پروا نہیں ہوتی کہ دنیا اس کو کیا کہے گی۔ وہ کامیابی ہی کو مقصد جانتا ہے، وسیلےکواہمیت نہیں دیتا۔

گھاگ کا سوسائٹی کے جس طبقے سے تعلق ہوتا ہے اسی اعتبار سے اس کی گھاگیت کا درجہ متعین ہوتا ہے نچلے طبقے کا متوسط طبقے اور متوسط طبقے کا اعلیٰ طبقے کے گھاگ پر فوقیت رکھتا ہےاس لیے کہ موخرالذکرکواول الزکر سے کہیں زیادہ سہولتیں میسرہوتی ہیں۔یہاں تک کہ وہ گھاگ نہ بھی ہوں جب بھی اپنی دولت اوراثر سے کام نکال سکتے ہیں۔ ان سے کم درجہ والے کو اپنی گھاگیت کے سواکچھ اورمیسرنہیں ہوتا۔ مثلاً گھاگ ہونے کےاعتبارسےایک پٹواری کادرجہ کسی سفیرسےکم نہیں۔ بشرطیکہ سفیرخود کبھی پٹواری نہ رہ چکا ہو۔

سیاسی گھاگ کو قوم اورحکومت کے درمیان وہی حیثیت حاصل ہوتی ہے جو قمار خانے کے منیجرکوقمار بازوں میں ہوتی ہے۔ یعنی ہار جیت کسی کی نفع اس کا وہ صدارت کی کرسی پر سب سے زیادہ ہار پہن کرتالیوں اورنعروں کی گونج میں بیٹھتا ہے۔ اور تحریر و تقریر میں پریس اورحکومت کے نمائندوں کوپیش نظر رکھتا ہے۔ کہیں گولی چلنے والی ہو یا دارورسن کا سامنا ہو تو وہ اپنے ڈرائنگ روم یا کوہستانی قیام گاہ کوبہترومحفوظ ترجگہ سمجھتا ہے۔اس کے نزدیک قوم کی حیثیت نعش کی ہے۔اس پرمزارتعمیرکرکے نذرانے اورچڑھاوے وصول کیے جاسکتے ہیں۔ لیکن پیش قدمی کی ضرورت ہو تو اسے پاٹ کرراستے ہموار کیے جاسکتے ہیں۔اپنےاغراض کے پیش نظروہ نوحۂ غم اور نغمۂ شادی میں کوئی فرق نہیں کرتا۔ وہ حکومت سے خفیہ طور پراور حکومت اس سےعلانیہ ڈرتی ہے۔

گھاگ صرف اپنا دوست ہوتا ہے۔ کسی اور کی دوستی پراعتبار نہیں رکھتا۔ موقع سے فائدہ اٹھاتا ہے موقع کو اپنے سے فائدہ نہیں اٹھانے دیتا۔ کبھی کبھی وہ اپنے کو خطرے میں بھی ڈال دیتا ہے لیکن اسی وقت جب اسے یقین ہوتا ہے کہ خطرے سے اس کو نہیں بلکہ اس سے خطرے کو نقصان پہنچے گا۔ وہ انتہا پسند نہیں ہوتا صرف انتہا پسندوں سے فائدہ اٹھاتا ہے۔ اس کی مثال ایک ایسی عدالتی ملے سے دی جاسکتی ہے جس کی رو سے متضاد فیصلے آسانی سے دیئے جاسکتے ہیں اور وہ فیصلے آسانی سے بحال بھی رکھے جاسکتے ہیں اورتوڑے بھی جاسکتے ہیں۔

سیاسی گھاگ فیکٹری کے بڑے پہیےکی مانند ہوتا ہے بظاہریہ معلوم ہوگا کہ صرف ایک بڑا پہیا گردش کر رہا ہے لیکن اس ایک پہےے کے دم سے معلوم نہیں کتنےاورکل پرزے گردش کرتے ہوتے ہیں۔ کہیں بھاری مشین تیاری ہوتی ہےکہیں نازک ہلکے ہلکے طرح طرح کے آلات۔کہیں زہر کہیں تریاق کہیں برہنہ رکھنے کے لیے کپڑے تیار ہوتے ہوں گے کہیں بھوکا رکھنے کے لیے خرمن جمع کیا جارہاہوگا۔ کہیں حفاظت کا کام در پیش ہوگا کہیں ہلاکت کے سامان فراہم کیے جارہے ہوں گے۔ گھاگ بولنے کے موقع پر سوچتا ہے اور چھینکنے کو صرف ایک جمائی پر ختم کردیتا ہے وہ ضابطۂ فوجداری اور کتاب الہٰی دونوں کی طاقت اور کمزوری سے واقف ہوتا ہے۔آرام کمرے میں بیٹھ کر جیل خانہ پرعذاب جھیلنے والوں سے ہمدردی کرے گا۔ کبھی کبھی وہ ملک الموت کی زد میں نہ ہو۔

وہ حکومت کے خطابات نہیں قبول کرتا لیکن خطاب یافتوں کو اپنے اثر میں رکھتا ہے۔کونسل اور کمیٹی میں نہیں بولتا لیکن کونسل اور کمیٹی میں بولنے والے اس کی زبان سے بولتے ہیں۔ وہ کبھی بیمار نہیں پڑتا لیکن بیماری اسی طرح مناتا ہے جس طرح دوسرے تعطیل مناتے ہیں اس کا بیمار ہونا درحقیقت اپنی صحت منانا ہوتا ہے۔ وہ ہر طرح کے جرم کا مرتکب ہوتا ہے لیکن ماخود کسی میں نہیں ہوتا۔ جرائم پیشہ ہوتا ہے سزایافتہ نہیں ہوتا۔


ایک شخص کا کرداریوں بیان کیا گیا۔ پیش ملاقاضی پیش قاضی ملا۔ پیش ہیچ ہردو و پیش ہردوہیچ۔ یعنی وہ ملّا کے سامنے قاضی بنا رہتا ہے اور قاضی کے سامنے ملّا۔ دونوں میں سے کسی کا سامنا نہ ہو تو دونوں حیثیتیں اختیار کرلیتا ہےاور دونوں موجود ہوں تو کہیں کا نہیں رہتا۔ یہ مقولہ گھاگس پر صادق آتا ہے۔ گھاگ ایسا موقع ہی نہیں آنے دیتا کہ ‘‘وہ کہیں کا نہ رہے’’ گھاگ کی یہ مستند پہچان ہے۔

دفعتاًحاجی بلغ العلٰی وارد ہوئے اور آتے ہی بے ربط سوالات اور دوسرے اضطراری یا اختیاری اشغال سے ایک دم دھوم مچادی۔ کمرے میں داخل ہونے سے پہلے دور ہی سے سلام علیکم۔ کمبل بردوش ریش بداماں، پوچھنے لگے، نظرکیوں نہیں آتے سگریٹ لاؤ۔ پانی منگاؤ، آخر دیرکیا ہے،کھانا کھا چکے ہو، کچھ معلوم ہوا، کمیشن والے آج ٹینس کھیلیں گے یا ڈاکٹر ضیاءالدین صاحب کا بیان لیں گے۔ اچھا کوئی گانا سناؤ۔ ‘‘آمد شہزادہ ہے گلشن ہے سارا لکھنؤ ’’ایک کرسی پر جا بیٹھے ٹھیک طور سے جگہ نہیں پکڑی تھی کہ کھڑے ہوکردیوارپرآویزاں تصویر دیکھنے لگے لیکن جیسے تصویر دیکھنا نہیں وقت گزارنا نامداد نظرہو۔وہیں سے بات جست کی تو چارپائی پر دراز اور کمبل میں ملفوف چند لمحے کے بعد اٹھ بیٹھے جیسے کوئی بھولی بات یاد آگئی ہو۔ پھر یوں لیٹ گئے جیسے اس چیزکواس کے ساتھ ساری کائنات کو صبر کر بیٹھے ہوں۔ پانی آیا، فرمایا نہیں دیا سلائی لاؤ۔ وہ آئی تو جلانے کے بجائے اس سے خلال کرنے لگے۔ کچھ کتابیں الٹیں۔ اخبار کے اوراق زیرو زبر کر ڈالے فرمایا یہ سب توہوابتاؤ فلاں صاحب مکان پر ملیں گے۔ اور ہاں تم کچھ لکھ رہے تھےعرض کیا‘‘گھاگ’’فرمایا شیطنت سے باز نہ آؤ گے۔ اب دیکھتا ہوں تو حاجی صاحب صحن کے دروازے سے غائب ہوتے نظرآئے۔
جیسا کہ بیان کیا جاسکتا ہے ہر جماعت میں گھاگ ہوتے ہیں۔ یہاں تک کہ فرشتوں میں جب ‘‘مسللی و مدام’’عبادت ہونے لگی تو مصلحت الہی نے آدم کو پیدا کیا۔ فرشتوں کا یہ کہنا کہ یہ صفحۂ ہستی پر فساد پھیلائیں گے گھاگ کی آمد کا پیش خیمہ تھا۔ جس طور پر کٹر ملحد اور دہریے کبھی کبھی کٹر موحد اور متقی ہوجاتے ہیں اسی طور پر فرشتوں کے معصوم طبقے میں ابلیس گھاگ پیدا ہوا۔ گدگم چشی پرآدم وحوا سے باز پرس کی گئی۔ گھاگس تھے گھگھی بندھ گئی۔ اپنی خطا کا اس طرح اعتراف کیا جیسے اس پر ان کو قدرت حاصل تھی۔ گھاگ سے جواب طلب کیا گیا تو اس نے جواب دیا۔


مزی اندر جہان کور ذوقے

کہ یزدان دارد و شیطان ندارد


کنہیا لال کپور
دور جدید شعرا کی ایک مجلس میں مرزا غالب کا انتظار کیا جا رہا ہے۔ اس مجلس میں تقریباً تمام جلیل القدر جدید شعرا تشریف فرما ہیں۔ مثلاً م ن ارشدؔ ، ہیراجیؔ ، ڈاکٹر قربان حسین خالصؔ ، میاں رقیق احمد خوگر، راجہ عہد علی خاںؔ ، پروفیسر غیظ احمد غیظؔ ، بکرما جیت ورما، عبدالحی نگاہؔ وغیرہ۔ یکایک مرزا غالب داخل ہوتے ہیں ان کی شکل و صورت بعینہ وہی ہے جو مولانا حالیؔ نے ’’یاد گار غالب‘‘ میں بیان کی ہے۔ ان کے ہاتھ میں ’’دیوان غالب‘‘ کا ایک نسخہ ہے۔ تمام شعرا کھڑے ہو کر آداب بجا لاتے ہیں

غالبؔ  حضرات میں آپ کا نہایت شکر گزار ہوں کہ آپ نے مجھے جنت میں دعوت نامہ بھیجا اور اس مجلس میں مدعو کیا۔ میری مدت سے آرزو تھی کہ دورجدید کے شعرا سے شرف نیاز حاصل کروں۔

ایک شاعر۔ یہ آپ کی ذرہ نوازی ہے وگرنہ ؂

وہ آئیں گھر میں ہمارے خدا کی قدرت ہے

کبھی ہم ان کو کبھی اپنے گھر کو دیکھتے ہیں


دوسرا شاعر۔ تشریف رکھیے گا۔ کہئیے جنت میں خوب گذرتی ہے۔ آپ تو فرمایا کرتے تھے؛ ہم کو معلوم ہے جنت کی حقیقت لیکن۔

غالب۔ مسکراکر بھئی جنت بھی خوب جگہ ہے۔ جب سے وہاں گیا ہوں۔ ایک شعر بھی موزوں نہیں کر سکا۔

دوسرا شاعر۔ تعجب جنت میں تو آپ کو کافی فراغت ہے اور پھر ہر ایک چیز میسر ہے۔ پینے کو شراب، انتقام لینے کو پری زاد— اور اس پر یہ فکر کوسوں دور کہ؂
آپ کا بندہ اور پھروں ننگا


باوجود اس کے آپ کچھ لکھ

تیسرا شاعر۔ بات کاٹ کر سنائیے اقبالؔ کا کیا حال ہے۔

غالب۔ وہی جو اس دنیا میں تھا۔ دن رات خدا سے لڑنا جھگڑنا۔ وہی پرانی بحث؂

مجھے فکر جہاں کیوں ہو جہاں تیرا ہے یا میرا
پہلا شاعر۔ میرے خیال میں وقت کافی ہو گیا ہے۔ اب مجلس کی کاروائی شروع کرنی چاہیے۔

دوسرا شاعر۔ میں کرسی صدارت کے لئے جناب م۔ ن ارشد کا نام تجویز کرتا ہوں۔
ارشد صاحب کرسئ صدارت پر بیٹھنے سے پہلے حاضرین مجلس کا شکریہ ادا کرتے ہیں

م۔ن ۔ارشد۔ میرے خیال میں ابتدا مرزا غالب کے کلام سے ہونی چاہیے

میں نہایت ادب سے مرزا موصوف سے درخواست کرتا ہوں کہ اپنا کلام پڑھیں۔

غالب۔ بھئی جب ہمارے سامنے شمع لائی جائیگی تو ہم بھی کچھ پڑھ کر سنا دیں گے۔

م۔ن۔ ارشد۔ معاف کیجئے گا مرزا، اس مجلس میں شمع وغیرہ کسی کے سامنے نہیں جائیگی۔ شمع کی بجائے یہاں پچاس کینڈل پاور کا لیمپ ہے ۔اس کی روشنی میں ہر ایک شاعر اپنا کلام پڑھے گا۔

غالب۔ بہت اچھا صاحب تو غزل سنئے گا۔

باقی شعرا۔ ارشاد۔

غالب۔ عرض کیا ہے ؂

خط لکھیں گے گرچہ مطلب کچھ نہ ہو

ہم تو عاشق ہیں تمہارے نام کے

باقی شعرا ہنستے ہیں۔ مرزا حیران ہو کر ان کی جانب دیکھتے ہیں۔
غالب۔ جی صاحب یہ کیا حرکت ہے۔ نہ داد نہ تحسین۔ اس بے موقع خندہ زنی کا مطلب؟
ایک شاعر۔ معاف کیجئے مرزا، ہمیں یہ شعر کچھ بے معنی سا معلوم ہوتا ہے۔

غالب۔ بے معنی؟

ہیراجی۔ دیکھئے نا مرزا آپ فرماتے ہیں ؂ خط لکھیں گے گرچہ مطلب کچھ نہ ہو۔ اگر مطلب کچھ نہیں تو خط لکھنے کا فائدہ ہی کیا۔ اور اگر آپ صرف معشوق کے نام کے ہی عاشق ہیں تو تین پیسے کا خط برباد کرنا ہی کیا ضرور، سادہ کا غذ پر اس کا نام لکھ لیجئے۔
ڈاکٹر قربان حسین خالص۔ میرے خیال میں اگر یہ شعر اس طرح لکھا جائے تو زیادہ موزوں ہے؂

خط لکھیں گے کیوں کہ چھٹی ہے ہمیں دفتر سے آج

اور چاہے بھیجنا ہم کو پڑے بیرنگ ہی



جس طرح سے میری اک اک نظم کا۔

خط لکھیں گے کیوںکہ الفت ہے ہمیں

میرا مطلب ہے محبت ہے ہمیں

یعنی عاشق ہیں تمہارے نام کے

غالب۔ یہ تو اس طرح معلوم ہوتا ہے۔ جیسے آپ میرے اس شعر کی ترجمانی کر رہے ہیں۔


کچھ نہ سمجھے خدا کرے کوئی


غالب ہاں، ہاں۔ بڑے شوق سے۔

ہیراجی۔ جنوں ہوا جنوں ہوا

مگر کہاں جنوں ہوا

کہاں ہوا وہ کب ہوا
ابھی ہوا یا اب ہوا

نہیں ہوں میں یہ جانتا

مگر جدید شاعری

میں کہنے کا جو شوق ہے

تو بس یہی ہے وجہ کہ

د ماغ میرا چل گیا

یہی سبب ہے جو مجھے

جنوں ہوا جنوں ہوا

غالب۔ ہنسی کو روکتے ہوئے سبحان اللہ کیا برجستہ اشعار ہیں۔
م۔ن۔ ارشد۔ اب مرزا، غزل کا دوسرا شعر فرمائیے۔
غالب۔ میں اب مقطع ہی عرض کروں گا۔ کہا ہے ؂

عشق نے غالبؔ نکما کر دیا


عبدالحئی نگاہ۔ گستاخی معاف مرزا۔ اگر اس شعر کا پہلا مصرع اس طرح لکھا جاتا تو ایک بات پیدا ہو جاتی۔

غالب۔ کس طرح؟

عبدالحئی نگاہ۔

عشق نے، ہاں ہاں تمہارے عشق نے
مجھ کو نکما کر دیا

اب نہ اٹھ سکتا ہوں میں

اور چل تو سکتا ہی نہیں

جانے کیا بکتا ہوں میں
یعنی نکما کر دیا

اتنا تمہارے عشق نے

گرتا ہوں اور اٹھتا ہوں میں

اٹھتا ہوں اور گرتا ہوں میں


اتنا نکما کردیا۔

غالب۔ طنزاً بہت خوب۔ بھئی غضب کر دیا۔

غیظ احمد غیظ۔ اور دوسرا مصرع اس طرح لکھا جاسکتا تھا۔

جب تک نہ مجھ کو عشق تھا
تب تک مجھے کچھ ہوش تھا

سب کام کر سکتا تھا میں

اور دل میں میرے جوش تھا

اس وقت تھا میں آدمی
اور آدمی تھا کام کا

لیکن تمہارے عشق نے

مجھ کو نکما کر دیا

غالب۔ واللہ۔ کمال ہی تو کردیا بھئی۔ اب آپ لوگ اپنا اپنا کلام سنائیں۔

م۔ ن۔ ارشد۔ اب ڈاکٹر قربان حسین خالصؔ جو جدید شاعری کے امام ہیں اپنا کلام سنائیں گے۔
ڈاکٹر خالصؔ ۔ اجی ارشد صاحب میں کیا کہوں۔ اگر میں امام ہوں تو آپ مجتہد ہیں۔ آپ جدید شاعری کی منزل ہیں اور میں سنگ میل اسلئے آپ اپنا کلام پہلے پڑھیے۔

م۔ ن۔ ارشد۔ توبہ توبہ اتنی کسر نفسی۔ اچھا اگر آپ مصر ہیں تو میں ہی اپنی نظم پہلے پڑھتا ہوں۔ نظم کا عنوان ہے۔ ’’بدلہ۔‘‘ عرض کیا ہے۔

آ مری جان مرے پاس انگیٹھی کے قریب

جس کے آغوش میں یوں ناچ رہے ہیں شعلے

جس طرح دور کسی دشت کی پہنائی میں

رقص کرتا ہو کوئی بھوت کہ جس کی آنکھیں
کرم شب تاب کی مانند چمک اٹھتی ہیں۔

ایسی تشبیہہ کی لذت سے مگر دور ہے تو

تو کہ اک اجنبی انجان سی عورت ہے جسے

رقص کرنے کے سوا اور نہیں کچھ آتا

اپنے بے کار خدا کے مانند

دوپہر کو جو کبھی بیٹھے ہوئے دفتر میں

میں پکار اٹھتا ہوں یہ جینا بھی کیا جینا

اورچپ چاپ دریچے میں سے پھر جھانکتا ہوں

آ مری جان مرے پاس انگیٹھی کے قریب

تاکہ میں چوم ہی لوں عارض گلفام ترا

اور ارباب وطن کو یہ اشارہ کردوں


اور شب عیش گزر جانے پر

بہر جمع درم و دام نکل جاتا ہے

چھوڑ کر بستر سبخاب و سمور


حاضرین ایک دوسرے کو معنی خیز نظروں سے دیکھتے ہوئے زیر لب مسکراتے ہیں۔

غالب۔ ارشد صاحب معاف کیجئے آپ کی یہ نظم کم از کم میرے فہم سے تو بالا تر ہے۔

غیظ احمد غیظ۔ یہ صرف ارشد پر ہی کیا منحصر ہے۔ مشرق کی جدید شاعری ایک بڑی حد تک مبہم، اور ادراک سے بالا تر ہے؂

م۔ ن۔ ارشد۔ مثلاً میرے ایک دوست کے اس شعر کو لیجئے۔

پاپوش کی کیا فکر ہے دستار سنبھالو
پایاب ہے جو موج گزر جائے گی سر سے

اب بتائیے اس شعر کا کیا مطلب ہے؟


م۔ن۔ ارشد۔ اجی چھوڑیےپ اس حرف گیری کو۔ آپ اس شعر کو سمجھے ہی نہیں۔ مگر خیر اس بحث میں کیا رکھا ہے۔ کیوں نہ اب ڈاکٹر قربان حسین خالصؔ سے درخواست کی جائے کہ اپنا کلام پڑھیں۔

ڈاکٹر خالصؔ ۔ میری نظم کا عنوان ہے، ’’عشق‘‘ ۔عرض کیا ہے۔

عشق کیا ہے؟

میں نے اک عاشق سے پوچھا۔

اس نے یوں رو کر کہا۔

عشق اک طوفان ہے


عشق ہے اک زلزلہ

شعلۂ جوالہ— عشق

عشق ہے پیغام موت

غالب۔ بھئی یہ کیا مذاق ہے، نظم پڑھیے۔ مشاعرے میں نثر کا کیا کام؟

ڈاکٹر خالص۔ جھنجھلا کر تو آپ کے خیال میں یہ نثر ہے؟ یہ ہے آپ کی سخن فہمی کا عالم اور فرمایا تھا آپ نے ؎

ہم سخن فہم ہیں غالب کے طرفدار نہیں۔

غالب۔ میری سمجھ مںد تو نہیں آیا کہ یہ کس قسم کی نظم ہے۔ نہ ترنم۔ نہ قافیہ۔ نہ ردیف۔

ڈاکٹر خالص۔ مرزا صاحب۔ یہی تو جدید شاعری کی خصوصیت ہے۔ آپ نے اردو شاعری کو قافیہ اور ردیف کی فولادی زنجیروں میں قید کر رکھا تھا۔ ہم نے اس کے خلاف جہاد کر کے اسے آزاد کیا ہے اور اس طرح اس میں وہ اوصاف پیدا کئے ہیں جو محض خارجی خصوصیات سے کہیں زیادہ اہم ہیں۔ میری مراد رفعت تخیل، تازگئی افکار اور ندرت فکر سے ہے۔

غالب۔ رفعت تخیل، کیا خوب۔ کیا پرواز ہے ؂

میں نے اک عاشق سے پوچھا، اس نے یوں رو کر کہا


غالب۔ مگر آپ کو قافیہ اور ردیف ترک کرنے کی ضرورت کیوں پیش آئی۔
رقیق احمد خوگر۔ اس کی وجہ مغربی شعرا کا تتبع نہیں بلکہ ہماری طبیعت کا فطری میلان ہے جو زندگی کے دوسرے شعبو ں کی طرح شعر و ادب میں بھی آزادی کا جویا ہے۔ اس کے علاوہ دور جدید کی روح انقلاب، کشمکش تحقیق، تجسس، تعلی پرستی اور جد و جہد ہے۔

ماحول کی اس تبدیلی کا اثر ادب پر ہوا ہے۔ اور میرے اس نکتے کو تھیکرے نے بھی اپنی کتاب و نیٹی فیر میں تسلیم کیا ہے۔ چنانچہ اسی لئے ہم نے محسوس کیا کہ قدیم شاعری ناقص ہونے کے علاوہ روح میں وہ لطیف کیفیت پیدا نہیں کر سکتی جو مثال کے طور پر ڈاکٹر خالص کی شاعری کا جوہر ہے۔ قدیم شعرا اور جدید شعرا کے ماحول میں زمین و آسمان کا فرق ہے، قدیم شعرا بقول مولانا آزاد حسن و عشق کی حدود سے باہر نہ نکل سکے اور ہم جن میدانوں میں گھوڑے دوڑا رہے ہیں نہ ان کی وسعت کی انتہا ہے اور نہ ان کے عجائب و لطائف کا شمار۔

غالب۔ میں آپ کا مطلب نہیں سمجھا۔

م۔ن۔ ارشد۔ خوگر صاحب یہ کہنا چاہتے ہیں کہ ہم ایک نئی دنیا میں رہتے ہیں۔ یہ ریڈیو ہوائی جہاز اور دھماکے سے پھٹنے والے بموں کی دنیا ہے۔ یہ بھوک، بیکاری انقلاب اور آزادی کی دنیا ہے۔ اس دنیا میں رہ کر ہم اپنا وقت حسن و عشق، گل و بلبل شیریں فرہاد کے افسانوں میں ضائع نہیں کرسکتے۔ شاعری کے لئے اور بھی موضوع سخن ہیں جیسا کہ ہمارے ایک شاعر نے کہا ؂

آج تک سرخ سیہ صدیوں کے سائے تلے

آدم و حوا کی اولاد پہ کیا گزری ہے
موت اور زیست کی روزانہ صف آرائی میں

یہ حسیں کھیت پھای پڑتا ہے جوبن جن کا

یہ ہر اک سمت پر اسرار کڑی دیواریں

یہ بھی ہیں ایسے کئی اور بھی مضموں ہوں گے۔

راجہ عہد علی خاں بہت خوب ؂ یہ بھی ہیں ایسے کئی اور بھی مضموں ہوں گے، ایسے ہی مضامین میں سے ایک مضمون ’’ڈاک خانہ، ہے۔ جو میری اس نظم کا جو میں ابھی آپ کے سامنے پڑھوں گا، موضوع ہے۔

غالب۔ ڈاک خانہ؟

راجہ عہد علی خاں۔ مرزا اس میں حیران ہونے کی کیا بات ہے۔ سنئےن عرض کیا ہے۔
ڈاک خانے کے ہے اندر آج اف کتنا ہجوم


ان میں ہر اک کی تمنا ہے کہ وہ

ڈال کر جلدی سے خط یا پارسل

بھاگ کر دیکھے کہ اس کی سائیکل
ہے پڑی باہر جہاں رکھ کر اسے


بمبیے کو،مصرکو لندن کو کوہ قاف کو


کون کہتا ہے کہ اک عورت ہے یہ

جس کے بال خد و خال

اس قدر ملتے ہیں عورت سے کہ ہم

اس کو عورت کا سمجھتے ہیں بدل

کیا نظر میری نہیں کرتی ہے کام

جھٹپٹا سا ہو گیا ہے شام کا

یا ہمارے ہے تمدن کا قصور
کہ ہمارے نوجواں



کہ نظر آتے ہیں ہم کو عورتیں

زوروں کی داد دی جاتی ہے۔ ہر طرف سے مرحبا۔ بھئی کمال کر دیا، کے نعرے بلند ہوتے ہیں۔ مرزا غالب کی سراسیمگی ہر لمحہ بڑھتی جا رہی ہے۔

ن۔ م۔ ارشد۔ اب میں ہندوستان کے مشہور شاعر پروفیسر غیظ سے درخواست کروں گا کہ وہ اپنے تازہ افکار سے ہمیں نوازیں۔

پروفیسر غیظ۔ میں نے تو کوئی نئی چیز نہیں لکھی۔

ہیراجی۔ تو پھر وہی نظم سنا دیجئے جو پچھلے دنوں ریڈیو والوں نے آپ سے لکھوائی تھی

پروفیسر غیظ۔ آپ کی مرضی تو وہی سن لیجئے۔ عنوان ہے ’’لگائی ‘‘

فون پھر آیا دل زار نہیں فون نہیں



کمپنی باغ میں لنگڑانے لگے سرد چراغ

تھک گیا رات کو چلا کے ہر اک چوکیدار

گل کرو دامن افسردہ کے بوسیدہ داغ

یاد آتا ہے مجھے سر مۂ دنبالہ دار
اپنے بے خواب گھرونٹے ہی کو واپس لوٹو
اب یہاں کوئی نہیں کوئی نہیں آئے گا

نظم کے دوران میں اکثر مصرعے دو دو بلکہ چار چار بار پڑھوائے جاتے ہیں اور پروفیسر غیظ بار بار مرزا غالب کی طرف داد طلب نگاہوں سے دیکھتے ہیں۔ مرزا غالب مبہوت ہیں۔

م۔ن۔ ارشد۔ حضرات میرے خیال میں یہ کوئی عشقیہ نظم نہیں ہے بلکہ اس میں شاعر نے ملک کے اینٹی فاشسٹ جذبے کو خوب نبھایا ہے۔


م۔ ن ارشد۔ اب ہیرا جی اپنا کلام پڑھیں گے۔

ہیراجی۔ میری نظم کا عنوان ہے۔’’بینگن‘‘

غالب ۔ بینگن؟
ہیراجی؟ بینگن۔ اگر آپ آم کی صفت میں قصیدہ لکھ سکتے ہیں تو کیا بندہ بینگن پر نظم لکھنے کا حقدار نہیں۔
غالب۔ معاف کیجئے گا، نظم پڑھیے۔

ہیراجی۔ عرض کیا ہے
چنچل بینگن کی چھب نیاری

رنگ میں تم ہو کرشن مراری

جان گئی ہیں سکھیاں پیاری

رادھا رانی آ ہی گئی تو—

کرشن کنہیا ڈھونڈھ رہے ہیں
لیکن میں تو بھول چکا ہوں

بینگن سے یہ بات چلی تھی
بھوک لگی ہے کتنی ہائے

جی میں ہے اک بھون کے بینگن
کھاؤ لیکن رادھا پیاری

رنگ کو اس کے دیکھ کے مجھ کو

یاد آتے ہیں کرشن مراری

اس لئے بھوکا رہنا بہتر—


ہرطرف سے داد دی جاتی ہے بعض شعرا یہ کہتے ہوئے سنے جاتے ہیں بھئی جدید شاعری ہیراجی کا ہی حصہ ہے۔

م۔ ن۔ ارشد۔ اب جناب بکرما جیت صاحب ورما سے استدعا کی جاتی ہے کہ اپنا کلام سنائیں۔


غالب۔ حیران ہو کر شاعر اب گیت لکھ رہے ہیں۔ میرے اللہ دنیا کدھر جارہی ہے۔

بکرما جیت ورما۔ مرزا آپ کے زمانے میں گیت شاعری کی ایک باقاعدہ صنف قرار نہیں دیئے گےے تھے۔ دور جدید کے شعرا نے انھیں ایک قابل عزت صنف کا درجہ دیا ہے۔

غالب۔ جی ہاں ہمارے زمانے میں عورتیں،بھانڈ میراثی یا اس قماش کے لوگ گیت لکھا کرتے تھے۔

بکرماجیت۔ پہلا گیت ہے‘‘ برہن کا سندیس۔‘‘ عرض کیا ہے؛
اڑجا دیس بدیس رے کوے اڑ جا دیس بدیس

سن کر تیری کائیں کائیں

غالب۔ خوب، سن کر تیری کائیں کائیں

بکرما جیت ورما۔ عرض کیا ہے

سن کر تیری کائیں کائیں

آنکھوں میں آنسو بھر آئیں

بول یہ تیرے من کو بھائیں

مت جانا پردیس رے کوے اڑ جا دیس بدیس۔

م۔ن ارشد۔ بھئی۔ کیا اچھوتا خیال ہے۔ پنڈت صاحب۔ میرے خیال میں ایک گیت آپ نے کبوتر پر بھی لکھا تھا۔ وہ بھی مرزا کو سنا دیجئے۔

بکرما جیت۔ سنئے پہلا بند ہے؛ بول کبوتر بول
دیکھ کوئلیا کوک رہی ہے

من میں میرے ہوک اٹھی ہے

کیا تجھ کو بھی بھوک لگی ہے
بول غٹرغوں بول کبوتر

بول کبوتر بول

باقی شعرا۔ ایک زبان ہو کر بول کبوتر۔ بول کبوتر۔ بول کبوتر بول۔

اس اثنا میں مرزا غالب نہایت گھبراہٹ اور سراسیمگی کی حالت میں دروازے کی طرف دیکھتے ہیں۔

بکرما جیت ورما۔ اب دوسرا بند سنئے۔

بول کبوتر بول

کیا میر اساجن کہتا ہے

کیوں مجھ سے روٹھا رہتا ہے

بھید یہ سارے کھول کبوتر

بول کبوتر بول


اس شور و غل کی تاب نہ لا کر مرزا غالب بھاگ کر کمرے سے باہر نکل جاتے ہیں۔

 مجموعہ سنگ و خشت از کنہیا لال کپورسے۔

نام کتاب سنگ و خشت

مصنف کنہیا لال کپور

صفحہ نمبر 119



مجتبیٰ حسین

ادھر جب سے دنیا تجارت کے چنگل میں پھنس گئی ہے۔ اس وقت سے ہر شئے ترازو میں تلنے اور تجارت کے سانچے میں ڈھلنے لگی ہے۔ہمیں اس نوجوان کی بات اب بھی یاد ہے جس نے ایک کتب فروش کی دکان پر کھڑے ہو کر کتب فروش سے کہا تھا‘‘جنابِ والا مجھے کرشن چندر کے دو کلو افسانے، راجندر سنگھ بیدی کے ڈیڑھ کلو کہانیاں اور فیضؔ کی چار کلو غزلیں دیجئے۔’’
اس پر کتب فروش نے ہماری آنکھوں کے سامنے کرشن چندر اور بیدی کی کہانیوں کے مجموعے ترازو میں تول کر دیئے اور فیضؔ کی غزلوں کے بارے میں فرمایا‘‘حضور والا میں آپ کو فیض احمد فیضؔ کی غزلیں دینے کے موقف میں نہیں ہوں کیونکہ فیضؔ کا سارا ادبی سرمایہ دو کلو غزلوں پر مشتمل ہے۔یقین نہ آئے تو‘دستِ صبا’،‘نقشِ فریادی’اور ‘زنداں نامہ’کو تول کر دیکھ لیجئے۔’’
اس دن سے ہمیں یہ یقین ہو چلا ہے کہ وہ دن دور نہیں جب تجارت، ادب پر اس قدر غالب آجائے گی کہ لوگ شاعری کی بلیک مارکیٹنگ اور افسانوں کی ذخیرہ اندوزی کرنے لگیں گے ویسے بیرونی ادب کی اسمگلنگ تو ہمارے ہاں اب بھی جاری ہے مگر ہمارا یقین اُس وقت پختہ ہوا جب ہمیں پتہ چلا کہ ایک صاحب نے ‘‘غزل سپلائنگ اینڈ مینیوفیکچرنگ کمپنی پرائیویٹ ان لمیٹیڈ’’ قائم کررکھی ہےاوراس کمپنی کا کاروبار زوروں پرجاری ہے۔ چنانچہ ہم اس کمپنی کا معائنہ کرنے کی غرض سے اس مقام پر پہنچے تو دیکھا کہ لوگ قطار باندھے کھڑے ہیں اوران کے ہاتھوں میں کورے کاغذات ہیں۔ ہم نے ان لوگوں سے پوچھا‘‘صاحبوآپ لوگ کون ہیں، یہاں کیوں کھڑے ہیں اور آپ نے ہاتھوں میں کورے کاغذات کیوں پکڑ رکھے ہیں؟’’

اس پرایک نازک اندام نوجوان،جس کے بال بڑھے ہوئے تھے، آگے بڑھا اوربولا‘‘جناب والا ہم ماڈرن شاعرہیں اور فکرِ شعر میں وقت برباد نہیں کرتے، اس لئے ریڈی میڈ غزلیں خریدنے آئے ہیں اور ہمارے ہاتھوں میں کورے کاغذات اس لئے ہیں کہ ہم ان پرغزلیں لکھوا کر لے جائیں گے۔’’

نوجوان کا یہ جواب سن کر ہم آگے بڑھنے لگے تو قطار میں ایک شور بلند ہوا‘‘صاحب قطار میں ٹھہریئے، ہم تو صبح سے یہاں کھڑے ہیں۔ آپ دیر سے آئے ہیں اس لئے آپ کو قطار میں سب سے پیچھے ٹھہرنا چاہئے۔’’

ہم نے شعراء کی ہوٹنگ کا کوئی نوٹس نہ لیا اور کمپنی کا دروازہ کھول کر اندر داخل ہوگئے۔ ایک کمرے میں ہمیں اس کمپنی کے پروپرائٹر مسٹر عبدالرحیم وفاؔ نظر آئے جو ہاتھ میں قینچی پکڑے ایک غزل کو کاٹ رہے تھے۔ ہم نے اپنا تعارف کرایا تو بولے ‘‘مکرّر مکرّر۔’’ہم نے اپنا دوبارہ تعارف کرایا تو وہ بے حد خوش ہوئے اور بولے‘‘معاف کیجئے، میں ذرا اونچا سنتا ہوں، اسی لئے آپ کو اپنا تعارف مکرر کروانا پڑا۔’’پھر بولے‘‘میں آپ کو اپنی کمپنی کا معائنہ ضرور کراؤں گا۔ مگر آپ کو پانچ منٹ تک انتظار کی زحمت برداشت کرنی ہوگی کیونکہ اس وقت میں ایک غزل کو کاٹ رہا ہوں۔’’پھر جب وہ قینچی لے کر دوبارہ غزل کو کاٹنے میں مصروف ہوگئے تو ہم نے ازراہ تجسس ان سے پوچھا

‘‘قبلہ آپ قینچی سےاس غزل کو کیوں کاٹ رہے ہیں؟’’

وہ مسکراتے ہوئے بولے‘‘بھئیبات دراصل یہ ہے کہ یہ غزل بڑی بحر میں لکھی گئی ہے اوراب میں اسے کاٹ کراس میں سے چھوٹی بحر کی دو غزلیں برآمد کروں گا کیونکہ میرے پاس وقت بہت کم ہے اور شعرا کے ڈھیروں آرڈرز میرے پاس پڑے ہوئے ہیں۔’’

یہ کہہ کرانہوں نےغزل کاٹی اورنوکر کو بلا کر کہا‘‘میاں یہ غزلیں اسی وقت میوزک ڈائرکٹر کے پاس لے جاؤ اورکہو کہ شام تک ان دونوں غزلوں کا ترنم فٹ ہوجائے کیونکہ آج رات میں مشاعرہ ہے اور جناب ترنمؔ روحانی اس مشاعرہ میں یہ غزلیں پڑھیں گے۔’’

ہم نے پوچھا‘‘یہ ترنمؔ روحانی کون ہیں؟’’

بولے‘‘ہمارے بہت پرانے گاہک ہیں،آپ انہیں نہیں جانتے؟ یہ تو ہمارے ملک کے ممتاز شعراء میں شمار کئے جاتے ہیں اور ہمیں فخر ہے کہ وہ گزشتہ بیس برسوں سے ہماری کمپنی سے غزلیں اور ان کا ترنم خرید رہے ہیں۔’’

پھر جناب عبدالرحیم وفاؔ نے اپنی داستان الم انگیز یوں بیان کرنی شروع کردی

‘‘جناب والامیں بچپن ہی سے اس نظریہ کا قائل ہوں کہ شعراءتین قسم کے ہوتے ہیںایک پیدائشی شاعر، دوسرا موروثی شاعر اور تیسرا نمائشی شاعر۔ پیدائشی شاعر تو وہ ہوتا ہے جو پیدا ہوتے ہی مطلع عرض کرتا ہے یعنی روتا بھی ہے تو علم عروض کے اصولوں کو پیش نظر رکھتا ہے۔ اُس کے رونے میں بھی ایک ترنم پوشیدہ ہوتا ہے اورابھی دس بارہ سال کا بھی ہونے نہیں پاتا کہ ‘‘صاحب دیوان’’بن جاتا ہے۔ موروثی شاعر وہ ہوتا ہے جسے شاعری ورثے میں ملتی ہے یعنی اصل میں اس کا باپ شاعرہوتا ہے اور جب وہ مرتا ہے تو اپنے پیچھے قرض خواہوں کے علاوہ غیر مطبوعہ غزلیں اور نظمیں چھوڑ جاتا ہے۔ پس اس کا بیٹا ان غزلوں اور نظموں کو وقفہ وقفہ سے رسائل میں چھپواتا ہے اور موروثی شاعر ہونے کا شرف حاصل کرتا ہے۔ لیکن شاعروں کی ایک تیسری قسم بھی ہوتی ہے جو نمائشی شاعر کہلاتی ہے۔ سچ پوچھئے تو ان دنوں ہر طرف نمائشی شعراء کی بھر مار ہے جو کہیں سے غزلیں سہ غزلیں لکھوا کر لاتے ہیں انہیں مشاعروں میں پڑھ کر نام کماتے ہیں۔ چونکہ میں ابتداء ہی سے پیدائشی شاعر رہا ہوں اس لئے میں نے یہ فیصلہ کرلیا تھا کہ بڑا ہو کر ایک ایسی کمپنی قائم کروں گا جہاں سے نمائشی شعراء کو سستے داموں پر غزلیں اور نظمیں فراہم کی جائیں۔ چنانچہ میں نے نہایت قلیل سرمائے سے کمپنی کا آغاز کیا۔ میں نے ایک سکنڈ ہینڈ قلم اور ایک سکنڈ ہینڈ دوات خریدی اور مستقبل کی طرف روانہ ہوگیا۔ ابتداء میں میرا طریقہ کار یہ تھا کہ میں اپنے ہاتھ میں قلم پکڑ کر گلی گلی آوازیں لگاتا پھرتا کہ ’غزل لکھوائیے، نظم کی اصلاح کروائیے۔ وہ دن میرے لئے سخت آزمائش کے تھے۔ جب ہر طرف ‘‘پیدائشی شاعر’’نظرآیا کرتے تھے لیکن رفتہ رفتہ نمائشی شعراء بھی نمودار ہونے لگے اور میرا کاروبار چل پڑا۔ جب میری حالت ذرا سنبھلی تو میں نے ایک ٹھیلہ خریدا اوراس ٹھیلے میں غزلیں، نظمیں، سہرے اور رباعیاں رکھ کر فروخت کرنے لگا۔ رفتہ رفتہ میری گمنامی دور دور تک جاپہنچی اور لوگ دور دور سے غزلیں لکھوانے کے لئے آنے لگے۔ میرا نصیب جاگ اٹھا اور میں اتنا مالدار ہوگیا کہ آج‘‘غزل سپلائینگ اینڈمینو فیکچرنگ کمپنی’’کا پروپرائٹر ہوں۔ اب میں چار پیدائشی شعرا کی خدمات بھی حاصل کرلی ہیں جو دن رات غزلیں، نظمیں، رباعیاں اور قطعات لکھتے ہیں۔ اس کے علاوہ میں نے ایک میوزک ڈائرکٹر کی خدمات بھی حاصل کر لی ہیں جو مختلف غزلوں کا ترنم فٹ کرتا ہے۔ پھر میں نے اپنی کمپنی میں ایک نیا شعبہ بھی قائم کیا ہے جسے‘‘شعبۂ سامعین’’کا نام دیا گیا ہے۔ اس شعبے کے ذمہ یہ کام ہے کہ وہ مشاعروں میں سامعین کو روانہ کرے اور کمپنی کی فراہم کردہ غزلوں پر کچھ ایسی داد دے کہ اچھے خاصے نمائشی شاعر پر ‘‘پیدائشی شاعر’’کا گمان ہونے لگ جائے۔ چنانچہ میں فی سامع سواری خرچ کےعلاوہ دو روپے چارج کرتا ہوں۔ میرا یہ شعبہ بھی دن دونی رات چوگنی ترقی کررہا ہے کیونکہ مشاعرے زیادہ تر راتوں ہی میں منعقد ہوتے ہیں۔ ہمارے سامعین کسی شاعر کے کلام پر اِس زور وشور سے داد دیتے ہیں کہ خود بے چارے شاعر کا کلام کوئی سننے نہیں پاتا۔ اب میں نے ایک‘‘شعبہ ہوٹنگ’’بھی قائم کرنے کا فیصلہ کیا ہے تاکہ کمپنی کے مخالفین کے دانت کھٹے کئے جائیں۔’’

مسٹر عبدالرحیم وفاؔ ابھی اپنی داستان بیان ہی کر رہے تھے کہ ٹیلی فون کی گھنٹی بجنے لگی اور وہ ریسیور اُٹھا کر کہنے لگے‘‘ہیلو کون؟اچھا شادانیؔ صاحب بات کر رہے ہیں۔’’؟


‘‘کیا کہا مشاعرہ میں آپ کو معاوضہ ملنے والا ہے، یہ تو مجھے بھی معلوم ہے کہ آپ کو مشاعرہ میں معاوضہ ملتا ہے، گزشتہ بار بھی آپ کو معاوضہ ملا تھا، لیکن آپ نے میری غزلوں کی اُجرت ادا کرنے کی زحمت گوارا نہیں کی۔ بھلا یہ بھی کوئی بات ہے کہ آپ مجھ سے پانچ روپے میں ایک غزل لے جاتے ہیں اور اسے مشاعرہ میں پڑھ کر پچیس تیس روپے معاوضہ حاصل کرلیتے ہیں۔ میں کبھی یہ برداشت نہیں کروں گا کہ آپ میری شاعری کے علاوہ میری محنت کا بھی استحصال کریں۔’’

پھر وفا صاحب نے اپنے حواس درست کئے اور کہا‘‘میں آپ کو اپنی کمپنی کی داستان تو سنا چکا ہوں،اب آپ میرے پراسپکٹس کا مطالعہ فرمائیے جس سے آپ کو میری کمپنی کی جملہ تفصیلات کا علم ہوجائے گا۔’’یہ کہتے ہوئے انہوں نے پراسپکٹس ہمارے سامنے پھینک دیا۔ ہم نے موقع کو غنیمت جانا اور ایک پراسپکٹس اپنے ساتھ لے آئے جسے من وعن ہم یہاں نقل کررہے ہیں

غزل سپلائنگ اینڈ مینو فیکچرنگ کمپنی پرائیوٹ لمیٹیڈ پراسپکٹس

• گاہکوں کے لئےضروری ہے کہ وہ اپنے تخلص کا خودانتخاب کریں۔ ایک بار آپ نے تخلص رکھ لیا توآپ کومکمل شاعر بنانے کی ذمہ داری کمپنی پرعاید ہوگی۔


• اگر کمپنی کی فراہم کردہ کسی غزل پرمشاعرہ میں ہوٹنگ ہوتواس کی ذمہ داری کمپنی پرعاید نہیں ہوگی۔ہم غزل کوہوٹنگ سےمحفوظ رکھنے کی ذمہ داری صرف اسی صورت میں قبول کرسکتے ہیں جب آپ ہمارے ‘‘شعبۂ سامعین’’کی خدمات سے استفادہ کریں۔

• غزلوں کو صحیح تلفظ کے ساتھ پڑھنے کی ذمہ داری بھی متعلقہ شعراء پر عاید ہوگی۔ کیونکہ کمپنی صرف شعر کہتی ہے، شعراء کو‘قاعدہ’نہیں پڑھا سکتی۔

• بڑی بحر کی غزل کے پانچ اشعار کی قیمت دس روپے اور چھوٹی بحر کی غزل کی پانچ روپے ہوگی۔ اگر کوئی صاحب صرف ایک مصرعہ خریدنا چاہتے ہوں تو ان سے پورے شعر کی اُجرت وصول کی جائے گی۔

• اگر کوئی صاحب کمپنی ہذا سے آزاد نظمیں لکھوانا چاہتے ہوں تو انہیں اپنی دماغی صحت کے بارے میں سب سے پہلے طبی صداقت نامہ پیش کرنا ہوگا۔

• اگر کوئی صاحب‘‘سہرا’’ لکھوانا چاہتے ہوں تو واضح ہوکہ کمپنی سہرا نگاری کی بھاری اُجرت وصول کرتی ہے کیونکہ دوسروں کی شادی پر خوشی کا اظہار کرنا ایک بہت بڑی آزمائش ہے۔

• کمپنی ہذا نے گاہکوں کے لئے غزلیں کرایہ پر دینے کا بھی فیصلہ کیا ہے۔ لیکن کوئی غزل چوبیس گھنٹوں سے زیادہ عرصہ کے لئے اپنے پاس نہ رکھی جائے کیونکہ جب سائیکلیں کرایہ پردی جاتی ہیں تو انہیں بھی اسی شرط کے ساتھ کرایہ پردیا جاتا ہے۔

• گاہکوں کو غزلوں کی قیمت نقد ادا کرنی ہوگی کیونکہ شعراء کو ادھار غزلیں دینا، دنیا کی سب سے بڑی غلطی ہے۔

• ہم نے گاہکوں کی سہولت کی خاطر پرانی غزلوں کی رپیرنگ کا بھی بندوبست کیا ہے لیکن یہ غزلیں اتنی پرانی، بوسیدہ اور شکستہ بھی نہیں ہونی چاہیئں کہ ان کی رپیرنگ پر نئی غزل کی لاگت آجائے۔

• ایک بار فروخت کی ہوئی غزلیں واپس نہیں لی جائیں گی۔البتہ مستعمل غزلیں نصف قیمت پرخریدی جائیں گی۔

• ہم نے کمپنی کے پراسپکٹس کو بغور پڑھا اور مسٹر عبدالرحیم وفاؔ سے اجازت لے کر واپس آگئے۔ اب ہم عوام کی اطلاع کے لئے اسے شائع کررہے ہیں تاکہ جو کوئی بھی صاحب خواہ مخواہ شاعر بننے کی تمنا رکھتے ہوں وہ شاعری کی اس بہتی گنگا میں ہاتھ دھولیں اور یوں سارے پانی کو گندہ کردیں۔



ہم بھی صاحب جائیداد ہوگئے
شفیقہ فرحت

قرض کی مے تو نہیں البتہ چائے ضرور پیتے تھے کیوں کہ غالب سےازلی اورابدی رشتہ ہے۔ اور جانتے تھےکہ ایک دن یہ فاقہ مستی، جس میں سےاب مستی بھی غائب ہوتی جارہی ہے،ضرور رنگ لائے گی۔

توصاحب وہ رنگ لائی اورایساچوکھا کہ ہماری عینک زدہ آنکھیں بھی چکا چوند ہوگئیں۔واقعہ کسی سال کے کسی مہینے کی کسی تاریخ کا ہے کہ ہماری ایک دوست نے شیطان اعظم کا رول ادا کیا۔یعنی ہمیں ورغلا کر اپنے گھر لے گئیں۔ ابھی تصوراتی اطمینان کا روایتی سانس بھی نہیں لیا تھا کہ اطلاع ملی ہمارے کبوتر خانےکا،جسےعرف خاص میں دولت خانہ اگرچہ دولت سرے سے مفقود ہے کہا جاتا ہے، تالا توڑ دیا گیا ہے۔

گھر پہنچتے پہنچتے پوری ایک قوم تعزیت کرنےاور پس ماندگان کو صبرکی تلقین کرنےجمع ہوگئی۔ ان سب کو ہم نے اطمینان دلایا کہ اول تو ہمارے تالا ازل ہی سے ٹوٹا ہوا تھا۔ یہ ہمارے ہاتھ کی صفائی تھی جس سےاس کا بھرم قائم تھا۔ یعنی اسے ہم اس فنکارانہ خوبی سے چپکا دیتےتھےکہ وہ بند معلوم ہونے لگتا تھااس لیے اس واردات کو ‘‘تالا توڑنے‘‘ کا نام نہیں دیا جاسکتا۔

اوردوسرے یہ کہ دن کواس طرح لٹنےسےرات کو چوری کا خدشہ نہ رہا۔

اورپھرگھرکی یہ حالت کہ جب جب کوئی آتا ہمیں نہایت ہی فلسفیانہ اورراہبانہ انداز میں پوز بنا کرکہنا پڑتا۔

‘‘آج ہی گھر میں بوریا نہ ہوا’’

لےدے کےجوتےکےپرانےڈبےسےمشابہ ایک ریڈیو تھا جس میں ہر وہ اسٹیشن لگ جاتا جسے آپ نہ لگانا چاہتےہوں۔ اورجس میں بیک وقت آدھے پون درجن اسٹیشن سنےجاسکتےتھے۔ریڈیو سیلون کےبیوپاروبھاگ سےفلم‘‘پریم کی بلبل’’کی کہانی،آکاش وانی کےپنچ رنگی پروگرام وودھ بھارتی سےفلمی گانے،ریڈیو پاکستان سےعربی فارسی میں خبریں، بمبئی سےڈرامہ،مدراس سے تامل میں آ۔اورجالندھر سے بلے۔بلے۔ اورجب یہ نقطۂ عروج پر ہوتےتوایسا معلوم ہوتا کسی میدان جنگ سے بمباری کا آنکھوں دیکھا اورکانوں سنا یاجارہا ہو۔

اورایک گھڑی تھی جو ممکن ہےکسی زمانےمیں گھڑی رہی ہو۔ لیکن اب اس میں اس قسم کے کوئی جراثیم نہیں پائے جاتے تھے۔

توصاحب جب منقولہ اورغیرمنقولہ جائیداد کی زبوں حالی کا یہ عالم ہو توچوری کا کیا غمغم تھا تو صرف اس بات کا کہ غریب نے گھر کی ایک ایک چیز الٹنے پلٹنے میں کتنی محنت کی اوراسے واپسی کےلیےبس کا کرایہ تک نہ مل سکا۔ بھلا وہ اپنےدل میں کیا سوچتا ہوگا۔ اس سےزیادہ بےعزتی کی بات اورکیا ہوسکتی ہے—؟ کہیں کل کلاں کو وہ الٹا ہمیں ہی منی آرڈر نہ بھیج دے یا اکھل بھارتیہ چورسبھا بنا کرہم جیسے لوگوں کی فلاح و بہبود کےذرائع نہ سوچنےلگے۔

خیرجوہواسوہوا۔ مگراب ایسےآڑے وقتوں کےلیے کہ جب گھر کی عزت پر بن جائے ہمیں کچھ نہ کچھ بچائےرکھنا چاہئے۔ ہماری آمدنی اورخرچ کا حساب کچھ ایسا ترقی پسندانہ تھا کہ ہزاراکاؤنٹنٹ رکھےجانےاورسیکڑوں کمیشن بٹھائےجاتے تب بھی ان کی ایک دوسرے سےدوستی نہ ہوتی۔ اس لیے حساب کتاب کرنا یا بجٹ بنانا ایسا ہی تھا جیسے یو۔این۔ او میں کشمیرکا مسئلہ اٹھانا— اس جھنجھٹ میں پڑنےکےبجائےہم نےاپنے VETOپاورسےکام لیتےہوئےنہ آؤ،نہ آگانہ پیچھا جھٹ سو روپےاٹھا کے ایسی جگہ رکھوا دیے جہاں وہ ہمارے لیے بھی اجنبی بن گئے۔

چار،پانچ روزبخیرخوبی گزرگئےاورہمیں اپنےسوروپوں کی جدائی کا قطعی احساس نہ ہوا۔بلکہ ہم خاصا فخرمحسوس کررہے تھےکہ ہم بھی صاحب جائیداد ہوگئےاگردن میں ایک خاص تناؤاورچال میں رعونت پیداہوگئی—اورراوی تویہاں تک کہتا ہےکہ لب ولہجہ میں بھی انقلاب آگیا— ہم جو پہلے ہروقت اپنےجیسےپھکڑلوگوں کےساتھ گپیں ہانکا کرتےتھےاوروہ قہقہے لگاتےتھےجوگزوں اور میلوں تک سنےجاسکتےتھے۔ اب صرف زیرلب تبسم کہ جس میں تبسم کم اورمتانت زیادہ ہوتی ہے سےکام چلایا کرتے۔ اوراس پھکڑقوم کےساتھ بیٹھنا اورگپیں ہانکنا تواب عہد پارینہ کی داستان بن چکا تھا۔ گواس تبدیلی کا ہم پر یہ اثرہواکہ کئی دنوں تک گردن،زبان،جبڑے، ہونٹ اورپیٹ میں شدت کا درد ہوتا رہا۔ طبیعت گری گری رہی۔کسی کام میں دل نہ لگتا تھاکیاکرتےمجبورتھےکہ صاحب جائیداد طبقے کا شیوہ یہی ہے

چھٹےروزناگہانی طورپربازارسےگزرہوا۔ایک حسین ساڑھی دکان میں لہرارہی تھی۔ ہم نے پہلے اسے دیکھا پھراپنی ڈھائی جگہ سےسلی ساڑھی کو۔ اورایک عاشقانہ سی آہ بھرکےآگےبڑھ گئے۔کیوں کہ سوروپےبچانےکے لیےلازمی تھا کہ ہم ڈھائی نہیں بلکہ سواتین اورساڑھے چارجگہ سے پھٹی ساڑھی پہنےگھومیں۔

دو قدم چلنےکےبعد سال بھرپرانی چپل بھی ٹاٹا— بائی۔ بائی کہنےلگی۔ پھردل پرسوکا نوٹ کہ جو پتھر سے بھی بھاری تھا رکھا اور چپل میں پن اٹکالی—

رفتہ رفتہ ہم بکھرے سوکھےبال، سونی آنکھیں، پھیکے ہونٹ اورروکھا ویران چہرہ لیےکالج پہنچنےلگے۔ عوام اورخواص نےسوچا کہ شاید ہمارے کسی عزیزکا انتقال ہوگیا ہے۔ اس لیےہم اپنے سوگوارہیں۔ یا شاید ہم نےپھرایک نیا عشق شروع کردیا ہےاورجو شدومد کےلحاظ سے پچھلےتمام ریکارڈ توڑدے گا۔اس لیےایک طرف توتعزیتی جلسےکا انتظام ہونےلگا تودوسری طرف بڑے رازدارانہ انداز میں مشورے دیےجانےلگے۔ اورتب ہم نےاعلان کیا کہ اس سوگواری میں نہ کسی موت کا ہاتھ ہے نہ رومان کا— سب مایا کا جال اور ہماری چال ہے۔ یعنی ہم نے مبلغ سو روپےبچائےہیں۔ نتیجے کے طور پر ہم اس قابل نہیں رہے کہ لپ اسٹک پوڈر کا جل کریم تیل کی LUXURIES کو برداشت کرسکیں۔ اگرآپ لوگوں کو یہ خوف ہےکہ آپ کی طبع نازک ہماری اس ویران صورت کو برداشت نہ کرسکے گی اورعین ممکن ہے کہ اسی صدمےسے ایک آدھ کا ہارٹ فیل ہوجائے توبخوشی یا بہ رنج ہمارے سولہ نہ سہی آٹھ سنگھار کا انتظام کردیجئے ہمیں قطعی اعتراض نہ ہوگا
خیرصاحب صورت پر ڈالیے خاک، کہ یہ خاک سے بنی ہے اور خاک میں ملے گی۔ اورسیرت پرنظرڈالیےکہ یہ نہ کسی سےبنی ہے نہ کسی میں ملے گی۔ مگروائے تقدیرکہ یہ سیرت بھی سوروپے یعنی دس ہزارنئے پیسوں کی چمکتی دیوارمیں۔ زندہ چنی جارہی ہےاورکسی مائی کے لال افسوس کہ لالی یعنی بیٹی کو قابل التفات ہی نہیں سمجھا گیا۔  میں ہمت نہیں کہ اسے کھینچ کےنکال سکے

ہاں وہ قصۂ حاتم طائی یوں ہے کہ حسب معمول چند ایسی لڑکیوں نےجن کےچہرےغریب و افلاس کی دھول سے اٹے رہتے ہیں۔ جن کی آنکھیں حسرت ومایوسی کے بوجھ سےجھکی رہتی ہیں۔جو اپنے آپ کو اس درجہ مجرم سمجھتی ہیں کہ نہ کبھی ہنستی ہیں، نہ مسکراتی ہیں، نہ اچھلتی کودتی ہیں۔بلکہ ہمیشہ جھکی جھکی رہتی ہیں اوران کا بس چلے تو شاید زمین میں زندہ دفن ہو جائیں— تو ایسی ہی دو لڑکیوں نےداخلے کی فیس کےلیے روپےمانگے۔ کیونکہ انہوں نےسن رکھا تھا کہ حاتم کی قبرپرلات مارنے والی دھیرے سے ہی سہی۔ ہستی موجود ہے۔
لیکن حضوروہ زمانےتو ہوا ہوگئے— سوروپےنےاس حاتم کی ٹانگیں یوں کس کےپکڑ رکھی تھیں کہ ہلکی سی جنبش بھی ممکن نہ تھی۔ ہاتھ بھی جکڑے ہوئےتھے۔ پتہ نہیں کیسےسو روپوں کی یہ دیواراتنی اونچی نہ ہوپائی تھی کہ آنکھوں کوڈھک لیتی۔ توآپ کی یہ حاتم طائی سو روپےکی اس جھلملاتی دیوارکی آڑمیں کھڑی بے بسی سےان جھکےہوئےسروں جھکی ہوئی آنکھوں اورگڑے ہوئے قدموں کو دیکھتی رہی۔
مہینےکے پندرہ دن گزرگئے۔ پکچرہم نے دیکھی نہیں۔ کینٹین میں چائے پینی اپنے پیسے سے چھوڑدی۔ لوگوں کےگھرآنا جانا بند کردیا کہ بس اورٹیکسی پر پیسے نہ اٹھیں۔ لیکن پیسےہیں کہ جو اٹھتے ہیں تو بس اٹھتےہی چلےجاتے ہیں۔ بڑے اور چھوٹےغلام علی کی تانوں کی طرح اوراب توتان اس نقطےپر پہنچ گئی ہے کہ چائےکی پتی رخصتی کی تیاری کررہی ہےتوشکرالوداعی گیت گارہی ہے۔ اورآٹا دال چاول تیل تھی وہ زور و شور سےکوچ کے نقارے بجارہے ہیں کہ ہمارے ہوش و حواس تو خیرگم ہو ہی رہے ہیں مگر وہ سو کا نوٹ اسی ما ڈرن مجنوں کی طرح جان بچاتا پھررہا ہےجس کے پیچھے لیلی بیگم کے ڈیڈی اپنی کشمیری چھڑی لیے پھررہے ہوں—

مگرجناب یہ جان اورآن کی فری اسٹائل کشتی ہے۔ اورآپ جانتے ہی ہیں کہ جیت اسی کی ہوتی ہےجسےریفری جتانا چاہےسوآپ کا یہ ریفری حالات کی نزاکت کودیکھتے ہوئے‘‘آن’’کےحق میں ہےکہ اس ترکیب سے‘‘جان’’ بھی محفوظ رہے گی تو چاہے جان چلی جائےذرا دیرکے لیےفرض کرہی لیجئےمگرسوروپےخرچ نہ کیے جائیں گے۔اورجان کوبچانا بھی ان سوروپوں کی حفاظت کےلیےضروری ہےاس لیے ہم پندرہ دن تک روزچائے ناشتہ اورکھانا باری باری سےدوستوں کے یہاں کھاتےرہیں گے۔ اورحالات سازگارہوئےتو کپڑے بھی دوسروں ہی کےاستعمال کیےجائیں گے۔ بلکہ کوشش تویہ ہوگی کہ کسی طرح مکان کا کرایہ، بجلی کا بل وغیرہ بھی چندہ کرکےادا کردیا جائے کہ سو روپےجمع کرنے اور صاحب جائیداد کہلانےکا یہی وحدہٗ لاشریک نسخہ ہے۔



ہم نے کتا پالا
کنہیا لال کپور

کنہیا لال کپور
’’آپ خواہ مخواہ کتوں سے ڈرتے ہیں۔ ہرکتا باؤلا نہیں ہوتا۔ جیسے ہر انسان پاگل نہیں ہوتا۔ اور پھر یہ تو‘ال سیشن’ ہے۔ بہت ذہین اور وفادار۔’’ کیپٹن حمید نے ہماری ڈھارس بندھاتے ہوئے کہا۔ کیپٹن حمید کو کتےپالنےکا شوق ہے۔شوق نہیں جنون ہے۔ کتوں کو وہ اتنی محبت سے پالتے ہیں جو والدین کو اپنےاکلوتےبچےسے ہوتی ہے۔میں اس معاملہ میں ان کی ضد واقع ہوا ہوں۔ کتے کو دیکھ کر چاہے وہ کتنا شریف اور بیضرر کیوں نہ ہو مجھےاس سےخدا واسطے کا بیر ہوجاتا ہے۔ میرا بس چلے تو تمام کتوں کو ایک لمبی چوڑی حوالات میں بند کردوں کیپٹن حمید میری اس کمزوری سے بخوبی واقف ہیں۔اسی لئےوہ باربارمجھےاپنا نظریہ بدلنےکے لئے کہہ رہے تھے۔ دیکھئے‘‘ٹائیگر’’یہ ان کے کتے کا نام ہے دوچاردن میں آپ سےمانوس ہوجائے گا۔ اور پھر آپ محسوس کریں گےکہ جب تک وہ چائےکی میز پرموجود نہ ہوں آپ چائے نہیں پی سکتے۔ کھانےکےوقت برابر وہ آپ کےساتھ مل کرکھانا کھائےگااورآپ کواحساس ہوگا جیسےآپ کسی بہت پیارے مہمان کی خاطرو تواضع کررہےہیں۔سیر پرآپ کےساتھ جائےگااور۔’’ ‘‘لیکن کیپٹن صاحب میں تو کتوں کی صورت تک سے بیزار ہوں۔ میں’’
‘‘ارے بھئی نہیں۔ مہینہ بھرکی تو بات ہے۔ میں مدراس سےواپس آتےہی اسےاپنے ہاں لےجاؤں گا۔’’

‘‘معاف کیجئےمیں آپ کا کتا’’

‘‘آپ تو بچوں کی طرح ضد کرتےہیں۔ ذرا رکھ کرتو دیکھئےاسےجب آپ واپس کریں گےتو آپ کی آنکھوں میں آنسو ہوں گے۔’’

کیپٹن حمید‘ٹائیگر’کومیرے ہاں چھوڑ گئے، جیسا کہ انہوں نےفرمایا تھا۔ ٹائیگر بہت جلد مجھ سے بے تکلف ہوگیا اور اسی بےتکلفی کی وجہ سےمجھےطرح طرح کی پریشانیاں اٹھانا پڑیں۔ یہ شاید تیسرے چوتھےدن کی بات ہےکہ میں نیا سوٹ پہن کر ایک پارٹی میں شرکت کرنےکےلئےجارہا تھا جونہی ڈیوڑھی میں سےکہ جہاں ٹائیگر بندھا ہوا تھا گزرایک لخت وہ اچھل کرٹانگوں پرکھڑا ہوگیا اور مجھ سے یوں بغلگیر ہوا جیسے برسوں کےبعد ملاقات ہوئی تھی۔لگا اپنی لمبی لمبی زبان میرے کوٹ اور پینٹ پر پھیرنے۔ چنانچہ جتنی رال اس کےمونہہ میں تھی، وہ سب اس نےمیرےلباس کی نذر کردی۔ اس کےپنجےمٹی سےاٹے ہوئےتھے۔ اس لئےسوٹ پرجگہ جگہ بدنما دھبےلگ گئے۔اپنی دانست میں وہ محبت اور بےتکلفی کا اظہارکررہا تھا اورادھرہم دل ہی دل میں پیچ وتاب کھا رہےتھےکہ کمبخت نےبڑھیا سوٹ کا ستیاناس کردیا۔سوٹ تبدیل کیا اور پچھلےدروازے سےباہرگئے پارٹی سے واپس آئےتو بالکل بھول گئےکہ ڈیوڑھی میں ٹائیگر بندھا ہوا تھا۔اس کےقریب سےجوگزرے تواس نے اچھل کرہماراخیرمقدم کیا اوراتنی گرمجوشی سےکہ پہلےخیرمقدم کو مات کردیا۔ ہم گرتےگرتےبچے جب وہ ہمارا منہ چاٹنے کی بار بار کامیاب کوشش کر رہا تھا۔ ہم نے ہاتھ سےمنع کرنےکی سعی کی۔اس نے ہمارا ہاتھ اپنے مضبوط دانتوں کی گرفت میں لےلیا۔ گوخدا کا شکر ہےکہ کاٹا نہیں،اب جتنا اسے سمجھاتے ہیں کہ ٹائیگر صاحب مروت کی حد ہوگئی۔ اب جانے بھی دیجئے۔ اتنا ہی وہ مشتاق ہوتا جاتا ہے۔ بارے جب اس کی تسلی ہوئی کہ بے تکلفی کا حق ادا ہوگیا تو اس نےاندرآنےکی اجازت دے دی۔

بیٹھک میں آئےاورایک کتاب پڑھنےکےلئےنکالی۔ ابھی دس بارہ صفحےپڑھے تھےکہ کمرے میں زلزلہ سا آگیا۔ ٹائیگرپٹہ تڑواکرجوکمرے میں داخل ہوا تو اس نےمیز پررکھے ہوئےخوبصورت پھولدان کونیچےپٹک دیا تپائی پر رکھی ہوئی تصاویر کو سوگھنےکےبعد فیصلہ کیا کہ کچھ اچھی نہیں اس لئےانھیں نیچےگرادیا۔ کتاب ہمارے ہاتھوں میں سےچھین لی۔اسےدانتوں میں دبا کراِدھراُدھرٹہلنے لگا۔ دو ایک منٹ کےبعد کتاب فرش پررکھ کر ریڈیو کی طرف متوجہ ہوا۔ شاید پکےگانےکی تاب نہ لاکر بےتحاشہ بھونکنےلگا۔ ریڈیو سیٹ پرحملہ کرنا چاہتا تھا کہ اسےللکارا۔ چنانچہ تمام حرکات بند کر کےوہ آرام سےصوفے پردراز ہوگیا۔ نوکرسےدوسرا پٹہ لانےکوکہا اوربڑی مشکل سےاسے پہنایا۔ اب اُسےڈیوڑھی کی طرف گھسیٹتےتھے اوروہ مصرتھا کہ بیٹھک ہی میں قیام کرے گا۔

دوسرےدن ہمارےہمسائےکی بچی جوہماری بچی کی سہیلی تھی ایک گڑیا اٹھائےہماری ڈیوڑھی سےگزر رہی تھی کہ ٹائیگرکی نظراس پرپڑی،شیرکی طرح جو وہ دھاڑا توگڑیا بچی کےہاتھ سےگرپڑی اوروہ خود بیہوش ہوکرزمین پرآرہی ہے۔ بھاگ کربچی کواٹھایا۔ اسےہوش میں لانےکےلئے کافی جتن کئے۔ مگرخوف کا اس کےدل ودماغ پراتنا اثر ہوا کہ اسےہوش نہ آیا۔ڈاکٹر کو بلوایا گیا۔پورے ایک گھنٹےکےبعد اس نےآنکھیں کھولیں اسےاس کےگھر پہنچایا گیا۔ جہاں اسےتین دن بخاررہا۔ہمسائے سےالگ شرمندہ ہوئےکوفت الگ اٹھانا پڑی۔

اس سےاگلےدن ڈاکیہ چھٹی دینےآیا۔ ٹائیگراس کی طرف بجلی کی طرح لپکا۔ پچھلی ٹانگوں پر کھڑاہوکراس کی گردن ناپنا چاہتا تھا کہ ہم نےدوڑ کربچ بچاؤکیا اوروہ اپنےخطرناک ارادےسےبازآیا۔ دو ایک دن بعد پوسٹ ماسٹر صاحب کا خط ملا۔ انہوں نےلکھا تھا کہ چونکہ ہم نےایک نہایت خوفناک قسم کا کتا پال رکھا ہےاس لئےڈاکیہ ہماری ڈاک گھر پر پہنچانےسےمعذورہےہم ڈاک خانہ سےاپنی ڈاک منگوانےکا انتظام کرلیں۔


‘‘یہ کتا آپ کا ہے؟’’
‘‘جی نہیں۔’’

‘‘تو پھرکس کا ہے؟’’


‘‘تو آپ گویا اسےچرا کرلائے ہیں۔’’

‘‘جی نہیں۔ وہ خود اسےمیرے ہاں چھوڑ گئےتھے۔’’
‘‘بڑا بیہودہ کتا ہے۔’’

‘‘جی نہیں۔ ال سیشین نسل کا ہے۔ دیکھئےنا اس کےکان کھڑے رہتے ہیں۔’’

‘‘کان کھڑے رہنےسےکیا ہوتا ہے۔ کچھ تمیز بھی توہونی چاہئے؟’’

‘‘تمیز کی بات اورہےویسےتو کافی ذہین ہے۔’’
‘‘اسےذہین کون بیوقوف کہےگا۔ جی چاہتا ہےگولی ماردوں۔’’

ہم اپنا سا منہ لےکررہ گئے۔ وہ بڑبڑاتےہوئےچلےگئے۔ اس دن ہم نےفیصلہ کیا کہ آئندہ ٹائیگر کو سیرپرنہیں لےجائیں گے۔ لیکن ٹائیگرکب ماننےوالا تھا صبح چھ بجےہی وہ اچھل اچھل اوربھونک بھونک کرہمیں نیند سےبیدارکردیتا،کبھی چادرکوکھینچتا کبھی ہماراکان دانتوں میں دباتا۔کبھی منہ چاٹنےلگتا جیسےکہ کہہ رہا ہوں ؏ اٹھئےکہ اب تو لذت بادِ سحرہوگئی۔ چنانچہ اسےاپنےساتھ لےجانا ہی پڑتا سیرکےدوران میں بھی یہی خدشہ لگارہتا کہ اگراس نےکسی جانوریا آدمی پرحملہ کردیا توخواہ مخواہ ندامت اٹھانی پڑے گی—ایک عجیب بات جواس میں دیکھی یہ تھی کہ ساری رات نہ خود سوتا اورنہ ہمیں سونےدیتا۔ مشکل سےآنکھ لگتی کہ وہ زورزورسےبےتحاشا بھونکنےلگتا۔ اٹھ کردیکھتے کہ وہ دورسڑک پرکھڑے ہوئےکسی کتےکو دیکھ کربھونک رہا ہے،اسے ڈانٹ ڈپٹ کرچپ کراتےاور سونےکی کوشش کرتے۔ مگر جلد ہی اس کی فلک شگاف بھوں بھوں بیدارکردیتی۔ اب وہ اس لئے بھونک رہا ہےکہ ہوا ذرا تیز کیوں چل رہی ہےیا چاند بادلوں کی اوٹ میں کیوں چھپ گیا ہے۔ یہ ہمارا ہمسایہ اٹھ کر پانی کیوں پی رہا ہے— اور پھراس کی خاطر تواضع اوراس پرصرف کیا گیاروپیہ،صبح اسےایک سیردودھ کا ناشتہ کراؤ۔ دوپہرکےوقت ایک سیرگوشت کالنچ۔ شام کو دس بارہ روٹیوں اور سالن کا ڈنرہروقت یہ ڈررہتا کہ اگروہ کمزورہوگیا توکیپٹن حمید ساری عمرمعاف نہیں کریں گے۔ کبھی کبھی ہم یہ سوچنےلگتےکہ اگرکیپٹن حمید کتےکےبجائےبھیڑیا یا چیتا پالتےتوکتنا اچھا رہتا۔ کم ازکم وہ ایک عجوبہ تو ہوتا۔ اور پھراگرکسی کوکاٹ کھاتا توافسوس نہ ہوتا کہ اس نےکوئی ایسی حرکت کی ہے جس کی اس سےتوقع نہ تھی۔ رہا ٹائیگر کےکان کھڑے رہنےکا معاملہ تو کان تو خرگوش کےبھی کھڑے رہتےہیں۔ کیپٹن صاحب نےخرگوش کیوں نہ پالا۔ ساری رات بھونک بھونک کر وہ ہماری نیند تو خراب نہ کرتا۔

ٹائیگرہمارے ہاں ایک مہینہ رہا۔ یہ مہینہ پہاڑ کی طرح کٹنےمیں ہی نہیں آتا تھا۔ ہرروزصبح اٹھ کر ہم حساب لگاتےکہ اب کتنےدن باقی رہ گئے۔ خدا خدا کرکےکیپٹن حمید مدراس سےلوٹے۔ ہم نےجب ٹائیگران کےسپرد کیا۔ تو واقعی ہماری آنکھوں میں آنسو تھے۔ لیکن یہ آنسو خوشی کےتھے

حویلی
مشتاق احمد یوسفی


وہ آدمی ہے مگر دیکھنے کی تاب نہیں
یادش بخیرمیں نے 1945 میں جب قبلہ کو پہلے پہل دیکھا تو ان کا حلیہ ایسا ہو گیا تھا جیسا اب میرا ہے۔لیکن ذکر ہمارے یار طرح دار بشارت علی فاروقی کے خسر کا ہے،لہٰذا تعارف کچھ انہی کی زبان سے اچھا معلوم ہو گا۔ ہم نے بارہا سنا، آپ بھی سنیے۔


ارے صاحب بات اور گفتگو تو بعد کی بات ہے۔ بعض اوقات محض سلام سے مشتعل ہو جاتے تھے آپ کچھ بھی کہیں، کیسی ہی سچی اور سامنے کی بات کہیں، وہ اس کی تردید ضرور کریں گے۔ کسی کی رائے سے اتفاق کرنے میں سبکی سمجھتے تھے۔ ان کا ہر جملہ ‘نہیں’ سے شروع ہوتا تھا۔ ایک دن کانپور میں کڑاکے کی سردی پڑ رہی تھی۔میرے منھ سے نکل گیا کہ ‘‘آج بڑی سردی ہے’بولے‘‘نہیں۔ کل اس سے زیادہ پڑے گی۔’’

‘‘وہ چچا سے پھوپا بنے اور پھوپا سے خسر الخدر لیکن مجھے آخر وقت تک نگاہ اٹھا کربات کرنے کی جسارت نہ ہوئی۔ نکاح کے وقت وہ قاضی کے پہلو میں بیٹھے تھے۔قاضی نے مجھ سے پوچھا، قبول ہے؟ ان کے سامنے منہ سے ہاں کہنے کی جراٴت نہ ہوئی۔ بس اپنی ٹھوڑی سے دو مؤدبانا ٹھونگیں مار دیں جنہیں قاضی اور قبلہ نے رشتہ مناکحت کے لئے ناکافی سمجھا۔ قبلہ کڑک کر بولے، لونڈے بولتا کیوں نہیں؟، ڈانٹ سے میں نروس ہو گیا۔ ابھی قاضی کا سوال بھی نہیں پورا ہوا تھا کہ میں نے جی ہاں قبول ہے کہہ دیا۔ آواز یک لخت اتنے زور سے نکلی کہ میں خود چونک پڑا۔ قاضی اچھل کر سہرے میں گھس گیا۔ حاضرین کھلکھلا کے ہنسنے لگے۔اب قبلہ اس پر بھنا رہے ہیں کہ اتنے زور کی ’ہاں‘ سے بیٹی والوں کی ہیٹی ہوتی ہے۔ بس تمام عمر ان کا یہی حال رہا۔اور تمام عمر میں کرب قرابت داری و قربت قہری دونوں میں مبتلا رہا۔

‘‘حالانکہ اکلوتی بیٹی، بلکہ اکلوتی اولاد تھی۔ اور بیوی کو شادی کے بڑے ارمان تھے،لیکن قبلہ نے مائیوں کے دن عین اس وقت جب میرا رنگ نکھارنے کے لیے ابٹن ملا جارہا تھا،کہلا بھیجا کہ دولہا میری موجودگی میں اپنا منہ سہرے سے باہر نکالے گا۔ دو سو قدم پہلے سواری سے اتر جائے گا اور پیدل چل کر عقد گاہ تک آئے گا۔ عقد گاہ انہوں نے اس طرح کہا کہ جیسے اپنے فیض صاحب قتل گاہ کا ذکر کرتے ہیں۔ اور سچ تو یہ ہے کہ قبلہ کی دہشت دل میں ایسی بیٹھ گئی تھی کہ مجھے توعروسی چھپر کھٹ بھی پھانسی گھاٹ لگ رہا تھا۔ انہوں نے یہ شرط بھی لگائی کہ براتی پلاو زردا ٹھوسنے کے بعد یہ ہر گز نہیں کہیں گے کہ گوشت کم ڈالا اور شکر ڈیوڑھی نہیں پڑی۔خوب سمجھ لو، میری حویلی کے سامنے بینڈ باجا ہر گز نہیں بجے گا۔ اور تمہیں رنڈی نچوانی ہے تو Over my dead body اپنے کوٹھے پر نچواؤ۔

‘‘کسی زمانے میں راجپوتوں اورعربوں میں لڑکی کی پیدائش نحوست اور قہر الٰہی کی نشانی تصورکی جاتی تھی۔ ان کی غیرت یہ کیسے گوارا کر سکتی تھی کہ ان کے گھر برات چڑھے۔ داماد کے خوف سے وہ نوزائید لڑکی کو زندہ گاڑ آتے تھے۔ قبلہ اس وحشیانہ رسم کے خلاف تھے۔ وہ داماد کو زندہ گاڑ دینے کے حق میں تھے۔

‘‘چہرے، چال اور تیور سے کوتوال شہر لگتے تھے۔ کون کہہ سکتا تھا کہ بانس منڈی میں ان کی عمارتی لکڑی کی ایک معمولی سی دوکان ہے۔ نکلتا ہوا قد۔ چلتے تو قد، سینہ اور آنکھیں، تینوں بیک وقت نکال کر چلتے تھے۔ ارے صاحب کیا پوچھتے ہیں۔ اول تو ان کے چہرے کی طرف دیکھنے کی ہمت نہیں ہوتی تھی، اور کبھی جی کڑا کر کے دیکھ بھی لیا تو بس لال بھبوکا آنکھیں ہی آنکھیں نظر آتی تھیں۔ نگہ گرم سے اک آگ ٹپکتی ہے اسد۔ رنگ گندمی، آپ جیسا، جسے آپ اس گندم جیسا بتاتے ہیں جسے کھاتے ہی حضرت آدم، بیک بیوی و دوگوش جنت سے نکال دیئے گئے۔جب دیکھو جھلاتے تنتناتے رہتے۔مزاج، زبان اور ہاتھ کسی پر قابو نہ تھا۔ دائیمی طیش سے لرزہ براندام رہنے کے سبب اینٹ، پتھر، لاٹھی، گولی، گالی کسی کا بھی نشانہ ٹھیک نہیں لگتا تھا۔گچھی گچھی مونچھیں جنہیں گالی دینے سے پہلے اور بعد میں تاؤ دیتے آخری زمانے میں بھؤں کو بھی بل دینے لگے۔ گٹھا ہوا کسرتی بدن ململ کے کرتے سے جھلکتا تھا۔ چنی ہوئی آستین اور اس سے بھی مہین چنی ہوئی دو پلی ٹوپی۔ گرمیوں میں خس کا عطر لگاتے۔ کیکری کی سلائی کا چوڑی دار پاجامہ۔ چوڑیوں کی یہ کسرت کے پاجامہ نظر نہیں آتا تھا۔ دھوبی الگنی پر نہیں سکھاتا تھا۔ علیحدہ بانس پر دستانے کی طرح چڑھا دیتا تھا۔ آپ رات کے دو بجے بھی دروازہ کھٹکھٹا کر بلائیں تو چوڑی دار ہی میں بر آمد ہوں گے۔
‘‘واللہمیں تو یہ تصور کرنے کی بھی جراٴت نہیں کر سکتا کہ دائی نے انہیں چوڑی دار کے بغیر دیکھا ہو گا۔ بھری بھری پنڈلیوں پر خوب کھبتا تھا۔ہاتھ کے بنے ریشمی ازاربند میں چابیوں کا گچھا چھنچھناتا رہتا۔جو تالے برسوں پہلے بے کار ہو گئے تھے ان کی چابیاں بھی اس گچھے میں محفوظ تھیں۔ حد یہ کہ اس تالے کی بھی چابی تھی جو پانچ سال پہلے چوری ہو گیا تھا۔ محلّے میں اس چور کا برسوں چرچا رہا،اس لیے کہ چور صرف تالا، پہرہ دینے والا کتا اور انکا شجرہ نسب چرا کر لے گیا تھا۔ فرماتے تھے کہ اتنی ذلیل چوری کوئی عزیز رشتے دار ہی کر سکتا ہے۔ آخری زمانے میں یہ ازار بندی گچھا بہت وزنی ہو گیا تھا اور موقع بے موقع فلمی گیت کے بازو بند کی طرح کھل کھل جاتا۔ کبھی جھک کر گرم جوشی سے مصافحہ کرتے تو دوسرے ہاتھ سےازاربند تھامتےمئی جون میں ٹیمپریچر 110 ہو جاتا اور منہ پر لو کے تھپڑ سے پڑنے لگتے تو پاجامے سے ایئر کنڈشننگ کر لیتے۔ مطلب یہ کہ چوڑیوں کو گھٹنوں گھٹنوں پانی میں بھگو کر، سر پر انگوچھا ڈالے، تربوز کھاتے۔ خس خانہ برفاب کہاں سے لاتے۔ اس کے محتاج بھی نہ تھے۔ کتنی ہی گرمی پڑے، دوکان بند نہیں کرتے تھے۔ کہتے تھے، میاں یہ تو بزنیس، پیٹ کا دھندھا ہے۔ جب چمڑے کی جھونپڑیپیٹ میں آگ لگ رہی ہو تو کیا گرمی کیا سردی۔ لیکن ایسے میں کوئی شامت کا مارا گاہک آ نکلے تو برا بھلا کہہ کے بھگا دیتے تھے۔ اس کے باوجود وہ کھنچا کھنچا دوبارہ انہی کے پاس آتا تھا۔ اس لئے کہ جیسی عمدہ لکڑی وہ بیچتے تھے، ویسی سارے کانپور میں کہیں نہیں ملتی تھی۔ فرماتے تھے، داغی لکڑی بندے نے آج تک نہیں بیچی۔ لکڑی اور داغ دار؟ داغ تو دوہی چیزو ں پر سجتا ہے دل اور جوانی۔


حضرت آلو

سادگی ہائے تمنا یعنی

پھروہ آلوئےبےرنگ یاد آیا


نقش فریادی ہے اُس کی شوخیٔ تحریر کا

آلوئی ہے پیرہن ہر پیکر تصویر کا

بس آلو ہی ایک حقیقت ہے۔ باقی سب دھوکا—ایک اسی کو بقا ہے۔ باقی سب فانی—۔

خزاں کیا فصلِ گل کہتے ہیں کس کو

وہی ہم ہیں۔ آلو ہےاورماتم مال ترکا

اور صاحب بارہ کیا اگر سال میں پندرہ اور اٹھارہ مہینے بھی ہوتے تب بھی ‘‘اہل جہانی’’اسی شان سے ڈٹے رہتے کہ

دن ہوا پھر آلوئے رقصندہ کا درکھلا

اس تکلف سےکہ گویا بت کدےکا درکھلا
جانے کس فرشتے نے دھاندلی کرکے کچھ ایسے فولادی عناصر حجر سے آلو کو تخلیق کیا کہ برستا پانی۔کڑکتے جاڑے اور جھلستی دھوپ بھی اس کا بال بیکا نہیں کرسکتے۔ اور جانے کس برانڈ کا آبِ حیات پیا ہے کہ ہم جنوں کے مقابلے میں عمرِخضر حاصل ہوگئی ہے۔ اور ہر دم ۔‘‘موت ہے اس پر دام’’ والا منظر پیش کرتا رہتا ہے۔

آلو نہ ہوا حضرت اقبال کا مردِکامل،بچوں کےرسالوں کا ٹارزن اور ہندوستانی سفارتی تعلقات کی خوشگواری کی بنا پر پاکستانی بھی— فلموں کا ہیرو ہوگیا—اور سچ تو یہ ہے کہ یہ فلمی ہیرو کی طرح کارسازبھی ہےاورکار آفریں بھی— اور مشکل کشا بھی— بگڑی کو بنانے والا— ڈوبتے کو بچانے والا— بے کس کا سہارا— بے بس کا کنارا—


اس وقت یہی آلو اپنی بے رنگی سے آپ کے دسترخوان پر رنگ اور مہمانوں کے دل میں ترنگ بھردے گا۔ تب آپ کو احساس ہوگا کہ آلو کے مقابلے میں آپ کی اپنی حیثیت و شخصیت کس درجہ حقیر ہے۔ اور پھر آلو سے اپنے سفارتی تعلقات خوشگوار بنانے کی خاطر اس پر لگائے گئے تمام الزامات نہ صرف واپس لے لیں گے بلکہ ایک پریس نوٹ جاری کریں گے۔ کہ


اور ایک پریس کانفرنس بلا کے آلو چپس، آلو ٹکیہ، آلو چھولہ کھلاتے اور کھاتے ہوئے یہ فیصلہ صادر کریں گے۔ کہ

آلو سے طبیعت نے زیست کا مزہ پایا

اور یہ کہ

ہوس کو ہے نشاط کار کیا کیا

نہ ہو آلو تو جینے کا مزہ کیا

ویسے آف دی پریس حقیقت یہ کہ میں نے آج تک کسی کو۔ سوائے آلو فروشوں کے آلو سے دل چسپی لیتے نہیں دیکھا— مگر خیر— یہ آپ کا عشق ہے۔ اور عشق بے زور نہیں— لہٰذا اگر آپ کا یہ عشق اسی فلمی اور قلمی رفتار سے بڑھتا رہا تو ممکن ہے کسی دن آپ بڑی مسجد کے ملاّ جی کے پاس ننگے پیر یا باتھ روم سلیپر سٹکائے، دوڑے چلے جائیں۔ اور ان کی شُمالاً جنُوباً اور شرقاً غرباً لہراتی ہوئی براق داڑھی کی قسم دے کے پوچھیں۔ کہ—
ستائش گر ہے زاہد اس قدر تو جس باغ رضواں کا

تو کیا اس باغ عرف جنت میں آلو کی کیاریاں اور بوریاں بھی ہیں یا نہیں—؟ ورنہ ہم مفت میں کیوں پارسائی کے اتنے پاپڑ بیلیں—

ویسے آلویات کے صحیح اور اصل مراکز ہوٹل اور ہوسٹل ہوا کرتے ہیں— یہ چاہے کھلن مرگ اور سون برگ میں ہوں یا کنیا کماری میں—، میگھالیہ میں ہوں یا گجرات میں۔ ماہرِآلویات اپنی آلو شناسی کے ایسے ایسے نمونے پیش کریں گے کہ ہر کھانے والا بہ رقت و دقت یہ شعر پڑھتا ہوا ڈائیننگ ہال سے نکلے گا۔

ہال میں پھر آلو نے ایک شور اٹھایا ظالم

آہ جو برتن اٹھایا سواس میں آلو نکلا


اور ان جناب ننھے منے۔ گول سڈول آلوؤں کا کیا کہنا جوہری دھنیہ کی چٹنی کے ہرے ہرے تالاب میں بڑے اطمینان سے ڈبکوں ڈبکوں کر رہے ہوں—

ان کی اب تک کی کارگزاریوں سے یہ اندازہ بخوبی ہوگیا ہوگا کہ آپ دل بدلنے میں اپنا ثانی نہیں رکھتے۔ اور بہروپیا تو ایسا ہے کہ میدان سیاست کے پہنچے ہوئے بزرگوں کی بزرگی خطرے میں پڑجائے—

یوں بھی اس بے گُن میں پیشہ ور نیتاؤں کے سارے گن موجود ہیں۔ اوپر سے کھدر دھاری اندر سے کاروباری۔ وہی مسکینی۔ وہی خاکساری۔ اور انھیں کی طرح ہر معاملے میں دخل اور ہر جگہ پہنچ رکھتے ہیں۔

پر بھائی صاحب تحصیل کچہری کے پھاٹک کے باہر خوانچہ میں بھی بڑی کثرت سے پائے جاتے ہیں۔ اور بڑی فراخ دلی سے مفلس نادار پردیسی گواہوں کی شکم پری کے فرائض انجام دیتے ہیں۔ اور اشوکا ہوٹل کی جھل مل جھل مل میزوں پر گزگ بن کے—

تو بھائی جان—یہ خوانچہ نشیں آلو— اشتراکی آلو ہیں— اور پوری بھنڈار میں پوری کے ساتھ مفت میں ملنے والے جمہوری آلو— اور اشوکا کی میز پر جلوہ افروز شاہی آلو— آلو چاہے شاہی ہو یا اشتراکی ایک کر کراہٹ اس کی ادائے خاص ہے۔ جس کے لیے اس میں ہر خاص و عام گلے گلے ڈوب جاتا ہے—

اور جس طرح کسی زمانے میں خربوزے کو دیکھ دیکھ کر خربوزہ رنگ پکڑا کرتا تھا— اسی طرح آج ان میدانی اور پہاڑی آلوؤں کی ہمہ گیر آلویت کو دیکھ کر کچھ شہری آلو بھی نہ صرف پیدا ہونے لگے ہیں—بلکہ رنگ بھی پکڑتے جاتے ہیں۔ اور ڈھنگ بھی—

شہری آلو— چاہے میدانی اور پہاڑی آلو کی طرح گول مٹول نہ ہوں۔ مگر لڑھکتے انھیں کی طرح ہیں— ادھر بھی— ادھر بھی— تھالی کے اندر بھی— اور تھالی کے باہر بھی—

جس طرح طلسم ہوش ربا کی پریوں اور دیووں کی جان کسی طوطے۔ کسی مینا میں بند ہوتی تھی۔ اسی طرح آج کے بازیگروں کی جانیں بھی انھیں آلوؤں میں اٹکی رہتی ہیں۔ پھر وہ انھیں محبت پاش اور محبت باش نظروں سے دیکھتا ہے۔ پھر اشارے کنائے ہوتے ہیں۔ نذرو نیاز ہوتی ہے— اور یہ بظاہر بے نیازی کا ثبوت دیتے ہیں۔ مگر دل ہی دل میں اپنے غیر اہم وجود کی اہمیت کا احساس سے خوش ہوتے ہیں۔ اور بات کے بات بگڑتے اکڑتے رہتے ہیں۔ آخر کار مناسب طور سے کسی گوبھی،کسی ٹماٹر کسی مٹر کے ساتھ مل کر ہنڈیا پکاتے ہیں۔ اور دسترخوان سجاتے ہیں۔ ویسے یہ کچھ بھی نہیں۔ مگر گوبھی ٹماٹر مٹر کے ساتھ سب کچھ ہیں۔ اور گوبھی ٹماٹر مٹر بھی اس راز سے بخوبی واقف ہیں کہ آلو کے بغیر بہت کچھ بننا مشکل ہے۔ اسی لیے تو

شمار آلو مرغوب بت مشکل پسند آیا

لہٰذا دونوں طرف کا جذبۂ بے اختیار شوق دیکھا جائے—

آلوؤں کی یہ قسم بڑی عقلمند—خودشناس اور جہاں دیدہ ہے— اسی لیےبھاؤ بڑھے ہیں— اور راوی ان کی قسمت میں تحسین بحروف، سنہری وروپہلی لکھتا ہے—

نگاہ آلو شناس ان کے علاوہ بھی قسم قسم کے آلو دیکھ لیتی ہے۔ آلو کی طرح گول مٹول۔ آلو ہی کی طرح مرنج و مرنجاں اور مسکیں۔ یہ اوروں سے بے تعلق۔ اپنے سے بے خبر۔ نہ کسی کا حساب چکانا نہ کسی کو حساب دینا۔ نہ دوستی نہ دشمنی۔ نہ لاگ نہ لگاؤ۔ چہرے پر ایسی ملکوتی حماقت جسے مہذب زبان میں حماقت بھی کہا جاتا ہے— جیسے ابھی ابھی کسی ملک کی بادشاہت کا تاج مرصع آپ کے سرمبارک پر رکھا جانے والا ہو— سیاست کے Super Bazarمیں ان کی قیمت ایک سوت کی انٹی سے زیادہ نہیں لگتی۔ کہ ان کے ہاتھ میں نفع نقصان کا ترازو نہیں— لہٰذا انھیں محض آلو کے بجائے ابلا آلو کہنا زیادہ مناسب ہوگا—

شہری آلوؤں میں، سماجی آلو کو بھی بڑی اہمیت حاصل ہے۔ ان کے بغیر اندرون شہر و بیرون شہر کی کوئی تقریب مکمل نہیں ۔ وہ چاہے انڈوبرمی مشاعرہ ہو یا مذاکرہ—اکنومک کانفرنس ہو یا مرغی کانفرنس —قطب شمالی کے اٹسٹکی برف سے بنائی تصویروں کی نمائش ہو یا ےکانگو کا قومی ناچ— چینی موسیقی کی محفل ہو یا کہیں ادیبوں کی نشست۔ یا تاج المساجد سے ٹول والی مسجد تک کسی کا بھی،’’مابین عصرومغرب’’والا پروگرام ہو۔ آپ آلو کی طرح نہ صرف وہاں موجود ہوں گے بلکہ داد۔بے داد۔ انتظام۔ انتشار ہر ایک کا پورا پورا حق ادا کریں گے—


یوں انھیں کسی بلاوے کی حاجت نہیں۔ مگر دست غیب سے وہ ہر جگہ کے دعوت نامے حاصل کر لیتے ہیں۔ ہر شہر میں ان کی بہتات ہے۔ اور شاید ٹکے سیر بھی مہنگے ہوں۔ بلہگ سرمۂ مفت نظر کی طرح چشم خریدار پر ہی احسان ہوگا۔ مگر یہ ہیں بڑے کام کی چیز۔

ہال کی خالی کرسیاں ان کے وجود سے بہ آسانی چھپ جاتی ہیں۔ اور وہ آل انڈیا کانفرنسیں۔جن میں سامعین کی تعداد مقررین اور منتظمین کی مجموعی تعداد سے ایک نفر بھی زیادہ نہ ہو— اور وہ آل انڈیا کے بجائے آل محلہ بھی نہ معلوم ہوتی ہوں— وہاں انھیں کے دم سے دسترخوانی آلوؤں کی طرح رونق لائی جاتی ہے— اور کہیں کہیں تو فتح و شکست کے فیصلے بھی انھیں کی ذات بے برکات سے ہوتے ہیں لہٰذا یہی کہنا پڑتا ہے۔

آپ بے بہرہ ہے جو معتقد آلو نہیں



ہاسٹل میں پڑھنا
پطرس بخاری

ہم نے کالج میں تعلیم تو ضرور پائی اور رفتہ رفتہ بی اے، بھی پاس کرلیا، لیکن اس نصف صدی کے دوران میں جو کالج میں گزارنی پڑی، ہاسٹل میں داخل ہونے کی اجازت ہمیں صرف ایک ہی دفعہ ملی۔

خدا کا یہ فضل ہم پر کب اور کس طرح ہوا، یہ سوال ایک داستان کا محتاج ہے۔ جب ہم نے انٹرنس پاس کیا تو مقامی اسکول کے ہیڈماسٹر صاحب خاص طور پر مبارکباد دینے کے ليے آئے۔ قریبی رشتہ داروں نے دعوتیں دیں۔ محلے والوں میں مٹھائی بانٹی گئی اور ہمارے گھر والوں پر یک لخت اس بات کا انکشاف ہوا کہ وہ لڑکا جسے آج تک اپنی کوتاہ بینی کی وجہ سے ایک بےکار اور نالائق فرزند سمجھ رہے تھے، دراصل لامحدود قابلیتوں کا مالک ہے، جس کی نشوونما پر بےشمار آنے والی نسلوں کی بہبودی کا انحصار ہے۔ چنانچہ ہماری آئندہ زندگی کے متعلق طرح طرح کی تجویزوں پر غور کیا جانے لگا۔

تھرڈ ڈویژن میں پاس ہونے کی وجہ سے یونیورسٹی نے ہم کو وظیفہ دینا مناسب نہ سمجھا۔ چونکہ ہمارے خاندان نے خدا کے فضل سے آج تک کبھی کسی کے سامنے ہاتھ نہیں پھیلایا اس ليے وظیفے کا نہ ملنا خصوصاً ان رشتہ داروں کے ليے جو رشتے کے لحاظ سے خاندان کے مضافات میں بستے تھے، فخرومباہات کا باعث بن گیا اور مرکزی رشتے داروں نے تو اس کو پاس وضع اور حفظ مراتب سمجھ کر ممتحنوں کی شرافت ونجابت کو بے انتہا سراہا۔ بہرحال ہمارے خاندان میں فالتو روپے کی بہتات تھی۔ اس ليے بلاتکلف یہ فیصلہ کرلیا گیا کہ نہ صرف ہماری بلکہ ملک وقوم اور شاید بنی نوع انسان کی بہتری کے ليے یہ ضروری ہےکہ ایسے ہونہار طالب علم کی تعلیم جاری رکھی جائے۔

اس بارے میں ہم سے بھی مشورہ کیا گیا۔ عمر بھر میں اس سے پہلے ہمارے کسی معاملے میں ہم سے رائے طلب نہ کی گئی تھی لیکن اب تو حالات بہت مختلف تھے۔ اب تو ایک غیرجانبدار اور ایماندار منصف یعنی یونیورسٹی ہماری بیدار مغزی کی تصدیق کرچکی تھی۔ اب بھلا ہمیں کیونکر نظرانداز کیا جاسکتا تھا۔ ہمارا مشورہ یہ تھا کہ ہمیں فوراً ولایت بھیج دیا جائے۔ ہم نے مختلف لیڈروں کی تقریروں سے یہ ثابت کیا کہ ہندوستان کا طریقۂ تعلیم بہت ناقص ہے۔ اخبارات میں سے اشتہار دکھا دکھا کر یہ واضح کیا کہ ولایت میں کالج کی تعلیم کے ساتھ ساتھ فرصت کے اوقات میں بہت تھوڑی تھوڑی فیسیں دے کر بیک وقت جرنلزم، فوٹو گرافی، تصنیف وتالیف، دندان سازی، عینک سازی، ایجنٹوں کا کام غرضیکہ بےشمار مفید اور کم خرچ بالانشیں پیشے سیکھے جاسکتے ہیں۔ اور تھوڑے عرصے کے اندر انسان ہرفن مولا بن سکتا ہے۔

لیکن ہماری تجویز کو فوراً رد کردیا گیا۔ کیونکہ ولایت بھیجنے کے ليے ہمارے شہر میں کوئی روایات موجود نہ تھیں۔ ہمارے گردونواح میں کسی کا لڑکا ابھی تک ولایت نہ گیا تھا اس لئے ہمارے شہر کی پبلک وہاں کے حالات سے قطعاً ناواقف تھی۔

اس کے بعد پھر ہم سے رائے طلب نہ کی گئی اور ہمارے والد، ہیڈماسٹر صاحب اور تحصیلدار صاحب ان تینوں نے مل کر یہ فیصلہ کیا کہ ہمیں لاہور بھیج دیا جائے۔

جب ہم نے یہ خبر سنی تو شروع شروع میں ہمیں سخت مایوسی ہوئی۔ لیکن جب ادھر اُدھرکے لوگوں سے لاہور کے حالات سنے تو معلوم ہوا کہ لندن اور لاہور میں چنداں فرق نہیں۔ بعض واقف کار دوستوں نے سینما کے حالات پر روشنی ڈالی۔ بعض نے تھیٹروں کے مقاصد سے آگاہ کیا۔ بعض نے ٹھنڈی سڑک وغیرہ کے مشاغل کو سلجھا کر سمجھایا۔ بعض نے شاہدرے اور شالامار کی ارمان انگیز فضا کا نقشہ کھینچا۔ چنانچہ جب لاہور کا جغرافیہ پوری طرح ہمارے ذہن نشین ہوگیا تو ثابت یہ ہوا کہ خوشگوار مقام ہےاور اعلیٰ درجے کی تعلیم حاصل کرنے کے ليے بےحد موزوں۔ اس پر ہم نے اپنی زندگی کا پروگرام وضع کرنا شروع کردیا۔ جس میں لکھنے پڑھنے کو جگہ تو ضرور دی گئی، لیکن ایک مناسب حد تک، تاکہ طبعیت پر کوئی ناجائز بوجھ نہ پڑےاور فطرت اپنا کام حسن وخوبی کے ساتھ کرسکے۔

لیکن تحصیلدار صاحب اور ہیڈماسٹر صاحب کی نیک نیتی یہیں تک محدود نہ رہی۔ اگر وہ صرف ایک عام اور مجمل سا مشورہ دے دیتے کہ لڑکے کو لاہور بھیج دیا جائے تو بہت خوب تھا۔ لیکن انہوں نے تو تفصیلات میں دخل دینا شروع کردیا۔ اور ہاسٹل کی زندگی اور گھر کی زندگی کا مقابلہ کرکے ہمارے والد پر یہ ثابت کردیا کہ گھر پاکیزگی اور طہارت کا ایک کعبہ اور ہاسٹل گناہ ومعصیت کا ایک دوزخ ہے۔ ایک تو تھے وہ چرب زبان، اس پر انہوں نے بےشمار غلط بیانیوں سے کام لیا۔ چنانچہ گھر والوں کو یقین سا ہوگیا کہ کالج کا ہاسٹل جرائم پیشہ اقوام کی ایک بستی ہے۔ اور جو طلباء باہر کے شہروں سے لاہور جاتے ہیں اگر ان کی پوری طرح نگہداشت نہ کی جائے تو وہ اکثر یاتوشراب کے نشے میں چوُر سڑک کے کنارے کسی نالی میں گرے ہوئے پائے جاتے ہیں یا کسی جوئے خانے میں ہزارہا روپے ہار کر خودکشی کرلیتے ہیں یا پھر فرسٹ ایر کا امتحان پاس کرنے سے پہلے دس بارہ شادیاں کربیٹھتے ہیں۔

چنانچہ گھر والوں کو یہ سوچنے کی عادت پڑ گئی کہ لڑکے کو کالج میں تو داخل کیا جائےلیکن ہاسٹل میں نہ رکھا جائے۔ کالج ضرور، مگر ہاسٹل ہرگز نہیں۔ کالج مفید۔ مگر ہاسٹل مضر۔ وہ بہت ٹھیک ، مگر یہ ناممکن۔ جب انہوں نے اپنی زندگی کا نصب العین ہی یہ بنالیا کہ کوئی ایسی ترکیب سوچی جائے جس سے لڑکا ہاسٹل کی زد سے محفوظ رہے تو کسی ترکیب کا سوجھ جانا کیا مشکل تھا۔ ضرورت ایجاد کی ماں ہے۔ چنانچہ ازحد غوروخوض کے بعد لاہور میں ہمارے ایک ماموں دریافت کئے گئے۔ اور ان کو ہمارا سرپرست بنادیا گیا۔ میرے دل میں ان کی عزت پیدا کرنے کے ليے بہت سے شجروں کی ورق گردانی سے مجھ پر یہ ثابت کیا کہ وہ واقعی میرے ماموں ہیں۔ مجھے بتایا گیا کہ جب میں ایک شیرخوار بچہ تھا تو وہ مجھ سے بےانتہا محبت کیا کرتے تھے۔ چنانچہ فیصلہ یہ ہوا کہ ہم پڑھیں کالج میں رہیں ماموں کے گھر۔

اس سے تحصیل علم کا جو ایک ولولہ سا ہمارے دل میں اُٹھ رہا تھا ، وہ کچھ بیٹھ سا گیا۔ ہم نے سوچا یہ ماموں لوگ اپنی سرپرستی کے زعم میں والدین سے بھی زیادہ احتیاط برتیں گے ، جس کا نتیجہ یہ ہوگا کہ ہمارے دماغی اور روحانی قویٰ کو پھلنے پھولنے کا موقع نہ ملے گااور تعلیم کا اصلی مقصد فوت ہوجائے گا، چنانچہ وہی ہوا جس کا ہمیں خوف تھا۔ ہم روزبروز مرجھاتے چلے گئے۔ اور ہمارے دماغ پر پھپھوندی سی جمنے لگی۔ سینما جانے کی اجازت کبھی کبھار مل جاتی تھی لیکن اس شرط پر کہ بچوں کو بھی ساتھ لیتا جاؤں۔ اس صحبت میں میں بھلا سینما سے کیا اخذ کرسکتا تھا۔ تھیٹر کے معاملے میں ہماری معلومات اندرسبھا سے آگے بڑھنے نہ پائیں۔ تیرنا ہمیں نہ آیا کیونکہ ہمارے ماموں کا ایک مشہور قول ہے کہ ڈوبتا وہی ہے جو تیراک ہو جسے تیرنا نہ آتا ہو وہ پانی میں گھستا ہی نہیں۔ گھر پر آنے جانے والے دوستوں کا انتخاب ماموں کے ہاتھ میں تھا۔ کوٹ کتنا لمبا پہنا جائے، اور بال کتنے لمبے رکھے جائیں۔ ان کے متعلق ہدایات بہت کڑی تھیں۔ ہفتے میں دوبار گھر خط لکھنا ضروری تھا۔ سگریٹ غسل خانے میں چھپ کر پیتے تھے۔ گانے بجانے کی سخت ممانعت تھی۔

یہ سپاہیانہ زندگی ہمیں راس نہ آئی۔ یوں تو دوستوں سے ملاقات بھی ہوجاتی تھی۔ سیر کو بھی چلے جاتے تھے۔ ہنس بول بھی لیتے تھے لیکن وہ جو زندگی میں ایک آزادی ایک فراخی، ایک وابستگی ہونی چاہیئے وہ ہمیں نصیب نہ ہوئی۔ رفتہ رفتہ ہم نے اپنے ماحول پر غور کرنا شروع کیا کہ ماموں جان عموماً کس وقت گھر میں ہوتے ہیں، کس وقت باہر جاتے ہیں، کس کمرے سے کس کمرے تک گانے کی آواز نہیں پہنچ سکتی، کس دروازے سے کمرے کے کس کونے میں جھانکنا ممکن ہے۔ گھر کا کون سادروازہ رات کے وقت باہر سے کھولا جاسکتا ہے، کون سا ملازم موافق ہے، کون سا نمک حلال ہے۔ جب تجربے اور مطالعے سے ان باتوں کا اچھی طرح اندازہ ہوگیا تو ہم نے اس زندگی میں بھی نشوونما کے ليے چند گنجایشیں پیدا کرلیں لیکن پھر بھی ہم روز دیکھتے تھے کہ ہاسٹل میں رہنے و الے طلباء کس طرح اپنے پاؤں پر کھڑے ہو کر زندگی کی شاہراہ پر چل رہے ہیں۔ ہم ان کی زندگی پر رشک کرنے لگے۔ اپنی زندگی کو سدھارنے کی خواہش ہمارے دل میں روزبروز بڑھتی گئی۔ ہم نے دل سے کہا والدین کی نافرمانی کسی مذہب میں جائز نہیں۔ لیکن ان کی خدمت میں درخواست کرنا، ان کے سامنے اپنی ناقص رائے کا اظہار کرنا، ان کو صحیح واقعات سے آگاہ کرنا میرا فرض ہے۔ اور دنیا کی کوئی طاقت مجھے اپنے فرض کی ادایگی سے باز نہیں رکھ سکتی۔

چنانچہ جب گرمیوں کی تعطیلات میں، میں وطن کو واپس گیا تو چند مختصر مگر جامع اور مؤثر تقریریں اپنے دماغ میں تیار رکھیں۔ گھروالوں کو ہاسٹل پر سب سے بڑا اعتراض یہ تھا کہ وہاں کی آزادی نوجوانوں کے ليے ازحد مضر ہوتی ہے۔ اس غلط فہمی کو دور کرنے کے ليے ہزارہا واقعات ایسے تصنیف کئے جن سے ہاسٹل کے قواعد کی سختی ان پر اچھی طرح روشن ہوجائے۔ سپرنٹنڈنٹ صاحب کے ظلم وتشدد کی چند مثالیں رقت انگیز اور ہیبت خیز پیرائے میں سنائیں۔ آنکھیں بند کرکے ایک آہ بھری اور بیچارے اشفاق کا واقعہ بیان کیا کہ ایک دن شام کے وقت بیچارا ہاسٹل کو واپس آرہا تھا۔ چلتے چلتے پاؤں میں موچ آگئی۔ دو منٹ دیر سے پہنچا۔ صرف دو منٹ۔ بس صاحب اس پر سپرنٹنڈنٹ صاحب نے فوراً تار دے کر اس کے والد کو بلوایا۔ پولیس سے تحقیقات کرنے کو کہا۔ اور مہینے بھر کے ليے اس کا جیب خرچ بند کروادیا۔ توبہ ہے الہیٰ
لیکن یہ واقعہ سن کر گھر کے لوگ سپرنٹنڈنٹ صاحب کے مخالف ہوگئے۔ ہاسٹل کی خوبی ان پر واضح نہ ہوئی۔ پھر ایک دن موقع پا کر بیچارے محمود کا واقعہ بیان کیا کہ ایک دفعہ شامت اعمال بیچارا سینما دیکھنے چلا گیا۔ قصور اس سے یہ ہوا کہ ایک روپے والے درجے میں جانے کی بجائے دو روپے والے درجے میں چلا گیا۔ بس اتنی سی فضول خرچی پر اسے عمر بھر سینما جانے کی ممانعت ہوگئی ہے۔

لیکن اس سے بھی گھر والے متاثر نہ ہوئے۔ ان کے رویے سے مجھے فوراً احساس ہوا کہ ایک روپے اور دو روپے کی بجائے آٹھ آنے اور ایک روپیہ کہنا چاہیئے تھا۔

انھیں ناکام کوششوں میں تعطیلات گزر گئیں اور ہم نے پھر ماموں کی چوکھٹ پر آکر سجدہ کیا۔

اگلی گرمیوں میں جب ہم پھر گھر گئے تو ہم نے ایک نیا ڈھنگ اختیار کیا۔ دو سال تعلیم پانے کے بعد ہمارے خیالات میں پختگی سی آگئی تھی پچھلے سال ہاسٹل کی حمایت میں جو دلائل ہم نے پیش کی تھیں۔ وہ اب ہمیں نہایت بودی معلوم ہونے لگی تھیں۔ اب کے ہم نے اس موضوع پر ایک لیکچر دیا کہ جو شخص ہاسٹل کی زندگی سے محروم ہو اس کی شخصیت نامکمل رہ جاتی ہے۔ ہاسٹل سے باہرشخصیت پنپنے نہیں پاتی۔ چند دن تو ہم اس پر فلسفیانہ گفتگو کرتے رہےاور نفسیات کے نقطہ نظر سے اس پر بہت کچھ روشنی ڈالی لیکن ہمیں محسوس ہوا کہ بغیر مثالوں کے کام نہ چلے گا اور جب مثالیں دینے کی نوبت آئی، تو ذرا دقت محسوس ہوئی۔ کالج کے جن طلبا کے متعلق میرا ایمان تھا کہ وہ زبردست شخصیتوں کے مالک ہیں، ان کی زندگی کچھ ایسی نہ تھی کہ والدین کے سامنے بطور نمونے کے پیش کی جاسکے۔ ہر وہ شخص جسے کالج میں تعلیم حاصل کرنے کا موقع ملاہے، جانتا ہے کہ والدینی اغراض کے ليے واقعات کو ایک نئے اور اچھوتے پیرائے میں بیان کرنے کی ضرورت پیش آتی ہے ، لیکن اس پیرائے کا سوجھ جانا الہام اور اتفاق پر منحصر ہے۔ بعض روشن خیال بیٹے اپنے والدین کو اپنے حیرت انگیز اوصاف کا قائل نہیں کرسکتے اور بعض نالائق سے نالائق طالب علم والدین کو کچھ اس طرح مطمئن کردیتے ہیں کہ ہر ہفتے ان کے نام منی آرڈر پہ منی آرڈرچلا آتا ہے۔
بناداں آں چناں روزی رساند

کہ دانا اندراں حیراں بماند


تمہارا شخصیت سے آخر مطلب کیا ہے؟

میں تو خدا سے یہی چاہتا تھا کہ وہ مجھے عرض ومعروض کا موقع دیں۔ میں نے کہا۔ دیکھئے نا  مثلاً ایک طالب علم ہے، وہ کالج میں پڑھتا ہے۔ اب ایک تو اس کا دماغ ہے ۔ ایک اس کا جسم ہے۔ جسم کی صحت بھی ضروری ہےاور دماغ کی صحت تو ضروری ہے ہی ، لیکن ان کے علاوہ ایک اور بات بھی ہوتی ہے جس سے آدمی گویا پہچانا جاتا ہے۔ میں اس کو شخصیت کہتا ہوں۔ اس کا تعلق نہ جسم سے ہوتا ہے نہ دماغ سے، ہوسکتا ہے کہ ایک آدمی کی جسمانی صحت بالکل خراب ہو اور اس کا دماغ بھی بالکل بیکار ہو، لیکن پھر بھی اس کی شخصیت۔۔۔ نہ خیر دماغ تو بیکار نہیں ہونا چاہیئے ورنہ انسان خبطی ہوتا ہے ۔ لیکن پھر بھی اگر ہو بھی ، تو بھی۔۔۔ گویا شخصیت ایک ایسی چیز ہے۔۔۔ ٹھہرئیے، میں ابھی ایک منٹ میں آپ کو بتاتا ہوں۔
ایک منٹ کے بجائے والد نے مجھے آدھے گھنٹے کی مہلت دی جس کے دوران میں وہ خاموشی کے ساتھ میرے جواب کا انتظار کرتے رہے، اس کے بعد میں وہاں سے اُٹھ کر چلاآیا۔

تین چار دن کے بعد مجھے اپنی غلطی کا احساس ہوا، مجھے شخصیت نہیں سیرت کہنا چاہیئے۔ شخصیت ایک بےرنگ سا لفظ ہے۔ سیرت کے لفظ سے نیکی ٹپکتی ہے۔ چنانچہ میں نے سیرت کو اپنا تکیہ کلام بنالیا۔ لیکن یہ بھی مفید ثابت نہ ہوا۔ والد کہنے لگے۔ کیا سیرت سے تمہارا مطلب چال چلن ہے یا کچھ اور؟ میں نے کہا چال چلن کہہ لیجیئے۔


میں نے کہا۔ بس یہی تو میرا مطلب ہے۔

اور یہ چال چلن ہاسٹل میں رہنے سے بہت اچھا ہوجاتا ہے

میں نے نسبتاً نحیف آواز سے کہا۔ جی ہاں۔

یعنی ہاسٹل میں رہنے والے طالب علم نماز، روزے کے زیادہ پابند ہوتے ہیں، ملک کی زیادہ خدمت کرتے ہیں ، سچ زیادہ بولتے ہیں، نیک زیادہ ہوتے ہیں۔


کہنے لگے۔ وہ کیوں؟

اس سوال کا جواب ایک دفعہ پرنسپل صاحب نے تقسیم انعامات کے جلسے میں نہایت وضاحت کے ساتھ بیان کیا تھا، اے کاش میں نے اس وقت توجہ سے سنا ہوتا

اس کے بعد پھر سال بھر میں ماموں کے گھر میں زندگی ہے تو خزاں کے بھی گزر جائیں گے دن۔ گاتا رہا۔


ان کے اس سلوک سے آپ یہ اندازہ نہ لگائیے کہ ان کی شفقت کچھ کم ہوگئی تھی، ہر گز نہیں حقیقت صرف اتنی ہے کہ بعض ناگوار حادثات کی وجہ سے گھر میں میرا اقتدار کچھ کم ہوگیا تھا۔

اتفاق یہ ہوا کہ میں نے جب پہلی مرتبہ بی۔اے کا امتحان دیا، تو فیل ہوگیا۔ اگلے سال ایک مرتبہ پھر یہی واقعہ پیش آیا۔ اس کے بعد بھی جب تین چار دفعہ یہی قصہ ہوا تو گھر والوں نے میری امنگوں میں دلچسپی لینی چھوڑ دی۔ بی۔اے میں پےدرپے فیل ہونے کی وجہ سے میری گفتگو میں ایک سوز تو ضرور آگیا تھا، لیکن کلام میں وہ پہلے جیسی شوکت اور میری رائے میں وہ پہلی جیسی وقعت اب نہ رہی تھی۔

میں زمانہ طالب علمی کے اس دور کا حال ذرا تفصیل سے بیان کرنا چاہتا ہوں۔ کیونکہ اس سے ایک تو آپ میری زندگی کے نشیب و فراز سے اچھی طرح واقف ہوجائیں گے اور اس کے علاوہ اس سے یونیورسٹی کی بعض بےقاعدگیوں کا راز بھی آپ پر آشکار ہو جائے گا۔

میں پہلے سال بی۔اے میں کیوں فیل ہوا؟ اس کا سمجھنا بہت آسان ہے۔ بات یہ ہوئی کہ جب ہم نے ایف۔اے کا امتحان دیا تو چونکہ ہم نے کام خوب دل لگا کر کیا تھا، اس ليے ہم اس میں کچھ پاس ہی ہوگئے۔ بہرحال فیل نہ ہوئے، یونیورسٹی نے یوں تو ہمارا ذکر بڑے اچھے الفاظ میں کیا لیکن ریاضی کے متعلق یہ ارشاد ہوا کہ صرف اس مضمون کا امتحان ایک آدھ دفعہ پھر دے ڈالو۔ ایسے امتحان کو اصطلاحاً کمپارٹمنٹ کا امتحان کہا جاتا ہے۔ شاید اس ليے کہ بغیر رضامندی اپنے ہمراہی مسافروں کے اگر کوئی اس میں سفر کر رہے ہوں مگر نقل نویسی کی سخت ممانعت ہے۔

اب جب ہم بی۔اے میں داخل ہونے لگے تو ہم نے یہ سوچا کہ بی۔اے میں ریاضی لیں گے۔ اس طرح سے کمپارٹمنٹ کے امتحان کے ليے فالتو کام نہ کرنا پڑےگا۔ لیکن ہمیں سب لوگوں نے یہی مشورہ دیا کہ تم ریاضی مت لو۔ جب ہم نے اس کی وجہ پوچھی تو کسی نے ہمیں کوئی معقول جواب نہ دیالیکن جب پرنسپل صاحب نے بھی مشورہ دیا تو ہم رضامند ہوگئے۔ چنانچہ بی۔اے میں ہمارے مضامین انگریزی، تاریخ اور فارسی قرار پائے۔ ساتھ ساتھ ہم ریاضی کے امتحان کی بھی تیاری کرتے رہے۔ گویا ہم تین کی بجائے چار مضمون پڑھ رہے تھے۔ اس طرح سے جو صورت حال پیدا ہوئی اس کا اندازہ وہی لوگ لگا سکتے ہیں جنہیں یونیورسٹی کے امتحانات کا کافی تجربہ ہے۔ ہماری قوت مطالعہ منتشر ہوگئی اور خیالات میں پراگندگی پیدا ہوئی۔ اگر مجھے چار کی بجائے صرف تین مضامین پڑھنے ہوتےتو جو وقت میں فی الحال چوتھے مضمون کو دے رہا تھا وہ بانٹ کر ان تین مضامین کو دیتا ، آپ یقین مانيے اس سے بڑا فرق پڑ جاتا اور فرض کیا اگر میں وہ وقت تینوں کو بانٹ کر نہ دیتا بلکہ سب کا سب ان تینوں میں سے کسی ایک مضمون کے ليے وقف کردیتا تو کم از کم اس مضمون میں تو ضرور پاس ہو جاتا۔ لیکن موجودہ حالات میں تو وہی ہونا لازم تھا جو ہوا۔ یعنی یہ کہ میں کسی مضمون پر بھی کماحقہ توجہ نہ کرسکا۔ کمپارٹمنٹ کے امتحان میں تو پاس ہوگیا لیکن بی۔اے میں ایک تو انگریزی میں فیل ہوا۔ وہ تو ہونا ہی تھا کیونکہ انگریزی ہماری مادری زبان نہیں۔ اس کے علاوہ تاریخ اور فارسی میں بھی فیل ہوگیا۔ اب آپ ہی سوچئے ناکہ جو وقت مجھے کمپارٹمنٹ کے امتحان پر صرف کرنا پڑا وہ اگر میں وہاں صرف نہ کرتا بلکہ اس کے بجائے۔۔۔ مگر خیر یہ بات میں پہلے عرض کرچکا ہوں۔

فارسی میں کسی ایسے شخص کا فیل ہونا جو ایک علم دوست خاندان سے تعلق رکھتا ہو لوگوں کے ليے ازحد حیرت کا موجب ہوا۔ اور سچ پوچھیے تو ہمیں بھی اس پر سخت ندامت ہوئی۔ لیکن خیر اگلے سال یہ ندامت دھل گئی۔ اور ہم فارسی میں پاس ہوگئے اور اس سے اگلے سال تاریخ میں پاس ہوگئے اور اس سے اگلے سال انگریزی میں۔

اب قاعدے کی رو سے ہمیں بی۔اے کا سرٹیفکیٹ مل جانا چاہیئے تھا۔ لیکن یونیورسٹی کی اس طفلانہ ضد کا کیا علاج کہ تینوں مضمونوں میں بیک وقت پاس ہونا ضروری ہے۔ بعض طبائع ایسی ہیں کہ جب تک یکسوئی نہ ہو، مطالعہ نہیں کرسکتے۔ کیا ضروری ہے کہ ان کے دماغ کو زبردستی ایک کھچڑی سا بنا دیا جائے۔ ہم نے ہر سال صرف ایک مضمون پر اپنی تمام تر توجہ دی اور اس میں وہ کامیابی حاصل کی کہ بایدوشاید، باقی دو مضمون ہم نے نہیں دیکھے لیکن ہم نے یہ تو ثابت کردیا کہ جس مضمون میں چاہیں پاس ہوسکتے ہیں۔

اب تک تو دو دو مضمونوں میں فیل ہوتے رہے تھے لیکن اس کے بعد ہم نے تہیہ کرلیا کہ جہاں تک ہوسکا اپنے مطالعے کو وسیع کریں گے۔ یونیورسٹی کے بیہودہ اور بےمعنی قواعد کو اپنی مرضی کے مطابق نہیں بناسکتے تو اپنی طبعیت پر ہی کچھ زور ڈالیں۔ لیکن جتنا غور کیا اس نتیجے پر پہنچے کہ تین مضمونوں میں بیک وقت پاس ہونا فی الحال مشکل ہے۔ پہلے دو میں پاس ہونے کی کوشش کرنی چاہیئے۔ چنانچہ ہم پہلے سال انگریزی اور فارسی میں پاس ہوگئے۔ اور دوسرے سال فارسی اور تاریخ میں۔

جن جن مضامین میں ہم جیسے جیسے فیل ہوئے وہ اس نقشے سے ظاہر ہیں



۳ انگریزی۔۔۔ فارسی

۴ تاریخ۔۔۔ فارسی

گویا جن جن طریقوں سے ہم دو دو مضامین میں فیل ہوسکتے تھے وہ ہم نے سب پورے کر دیے۔ اس کے بعد ہمارے ليے دو مضامین میں فیل ہونا ناممکن ہوگیا اور ایک ایک مضمون میں فیل ہونے کی باری آئی۔ چنانچہ اب ہم نے مندرجہ ذیل نقشے کے مطابق فیل ہونا شروع کردیا

۵ تاریخ میں فیل

۶ انگریزی میں فیل

اتنی دفعہ امتحان دے چکنے کے بعد جب ہم نے اپنے نتیجوں کو یوں اپنے سامنے رکھ کر غور کیا تو ثابت ہوا کہ غم کی رات دور ہونے والی ہے۔ ہم نے دیکھا کہ اب ہمارے فیل ہونے کا صرف ایک ہی طریقہ باقی رہ گیا ہے وہ یہ ہے کہ فارسی میں فیل ہوجائیں لیکن اس کے بعد تو پاس ہونا لازم ہے ۔ ہرچند کہ یہ سانحہ ازحد جانکاہ ہوگا۔ لیکن اس میں یہ مصلحت تو ضرور مضمر ہے کہ اس سے ہمیں ایک قسم کا ٹیکا لگ جائے گا۔ بس یہی ایک کسر باقی رہ گئی ہے۔ اس سال فارسی میں فیل ہوں گے اور پھر اگلے سال قطعی پاس ہوجائیں گے۔ چنانچہ ساتویں دفعہ امتحان دینے کے بعد ہم بیتابی سے فیل ہونے کا انتظار کرنے لگے۔ یہ انتظار دراصل فیل ہونے کا انتظار نہ تھا بلکہ اس بات کا انتظار تھا کہ اس فیل ہونے کے بعد ہم اگلے سال ہمیشہ کے ليے بی۔اے ہوجائیں گے۔

ہر سال امتحان کے بعد جب گھر آتا تو والدین کو نتیجے کے ليے پہلے ہی سے تیار کردیتا۔ رفتہ رفتہ نہیں بلکہ یکلخت اور فوراً ۔ رفتہ رفتہ تیار کرنے سے خواہ مخواہ وقت ضائع ہوتا ہے اور پریشانی مفت میں طول کھینچتی ہے۔ ہمارا قاعدہ یہ تھا کہ جاتے ہی کہہ دیا کرتے تھے کہ اس سال تو کم از کم پاس نہیں ہوسکتے ۔ والدین کو اکثر یقین نہ آتا۔ ایسے موقعوں پر طبعیت کو بڑی الجھن ہوتی ہے۔ مجھے اچھی طرح معلوم ہے میں پرچوں میں کیا لکھ کر آیا ہوں۔ اچھی طرح جانتا ہوں کہ ممتحن لوگ اگر نشے کی حالت میں پرچے نہ دیکھیں تو میرا پاس ہونا قطعاً ناممکن ہے۔ چاہتا ہوں کہ میرے تمام بہی خواہوں کو بھی اس بات کا یقین ہوجائے تاکہ وقت پر انہیں صدمہ نہ ہو۔ لیکن بہی خوا ہ ہیں کہ میری تمام تشریحات کو محض کسر نفسی سمجھتے ہیں۔ آخری سالوں میں والد کو فوراً یقین آجایا کرتا تھا کیونکہ تجربہ سے ان پر ثابت ہوچکا تھا کہ میرا اندازہ غلط نہیں ہوتا،لیکن ادھر اُدھر کے لوگ اجی نہیں صاحب اجی کیا کہہ رہے ہو۔ اجی یہ بھی کوئی بات ہے۔ ایسے فقروں سے ناک میں دم کردیتے۔ بہرحال اب کے پھر گھر پہنچتے ہی ہم نے حسب دستور اپنے فیل ہونے کی پیشن گوئی کردی۔ دل کو یہ تسلی تھی کہ بس یہ آخری دفعہ ہے۔ اگلے سال ایسی پیش گوئی کرنے کی کوئی ضرورت نہ ہوگی۔

ساتھ ہی خیال آیاکہ وہ ہاسٹل کا قصہ پھر شروع کرنا چاہیے۔ اب تو کالج میں صرف ایک ہی سال باقی رہ گیا ہے۔ اب بھی ہاسٹل میں رہنا نصیب نہ ہواتو عمر بھر گویا آزادی سے محروم رہے۔ گھر سے نکلے تو ماموں کے ڈربے میں اور جب ماموں کے ڈربے سے نکلے تو شاید اپنا ایک ڈربا بنانا پڑےگا۔ آزادی کا ایک سال۔ صرف ایک سال اور یہ آخری موقع ہے۔

آخری درخواست کرنے سے پہلے میں نے تمام ضروری مصالحہ بڑی احتیاط سے جمع کیا ۔ جن پروفیسروں سے مجھے اب ہم عمری کا فخر حاصل تھا، ان کے سامنے نہایت بےتکلفی سے اپنی آرزوؤں کا اظہار کیا اور ان سے والد کو خطوط لکھوائے کہ اگلے سال لڑکے کو ضرور آپ ہاسٹل میں بھیج دیں۔ بعض کامیاب طلباء کے والدین سے بھی اسی مضمون کی عرضداشتیں بھجوائیں۔ خود اعدادوشمار سے ثابت کیا کہ یونیورسٹی سے جتنے لڑکے پاس ہوتے ہیں، ان میں سے اکثر ہاسٹل میں رہتے ہیں، اور یونیورسٹی کا کوئی وظیفہ یا تمغہ یا انعام تو کبھی ہاسٹل سے باہر گیا ہی نہیں۔ میں حیران ہوں کہ یہ دلیل مجھے اس سے پیشتر کبھی کیوں نہ سوجھی تھی۔ کیونکہ یہ بہت کارگر ثابت ہوئی۔ والد کا انکار نرم ہوتے ہوتے غوروخوص میں تبدیل ہوگیا، لیکن پھر بھی ان کے دل سے شک رفع نہ ہوا۔ کہنے لگے۔ میری سمجھ میں نہیں آتا کہ جس لڑکے کو پڑھنے کا شوق ہو وہ ہاسٹل کے بجائے گھر پر کیوں نہیں پڑھ سکتا۔

میں نے جواب دیا کہ ہاسٹل میں ایک علمی فضا ہوتی ہے، جو ارسطو اور افلاطون کے گھر کے سوا اور کسی کے گھر میں دستیاب نہیں ہوسکتی۔ ہاسٹل میں جسے دیکھو بحر علوم میں غوطہ زن نظر آتا ہے باوجود اس کے کہ ہر ہاسٹل میں دو دو تین تین سو لڑکے رہتے ہیں پھر بھی وہ خموشی طاری ہوتی ہے کہ قبرستان معلوم ہوتا ہے۔ وجہ یہ ہے کہ ہر ایک اپنے ا پنے کام میں لگا رہتا ہے۔ شام کے وقت ہاسٹل کے صحن میں جابجا طلبا علمی مباحثوں میں مشغول نظر آتے ہیں۔ علے الصبح ہر ایک طالب علم کتاب ہاتھ میں ليے ہاسٹل کے چمن میں ٹہلتا نظر آتا ہے۔ کھانے کے کمرے میں، کامن رومش میں، غسل خانوں میں، برآمدوں میں، ہر جگہ لوگ فلسفے اور ریاضی اور تاریخ کی باتیں کرتے ہیں، جن کو ادب انگریزی کا شوق ہے وہ دن رات آپس میں شیکسپیئر کی طرح گفتگو کرنے کی مشق کرتے ہیں۔ ریاضی کے طلباء اپنے ہر ایک خیال کو الجبرے میں ادا کرنے کی عادت ڈال لیتے ہیں۔ فارسی کے طلباء رباعیوں میں تبادلہ خیالات کرتے ہیں۔ تاریخ کے دلدادہ۔۔۔

والد نے اجازت دے دی۔

اب ہمیں یہ انتظار کہ کب فیل ہوں، اور کب اگلے سال کے ليے عرضی بھیجیں۔ اس دوران میں ہم نے ان تمام دوستوں سے خط وکتابت کی جن کے متعلق یقین تھا کہ اگلے سال پھر ان کی رفاقت نصیب ہوگی اور انہیں یہ مژدہ سنایا کہ آئندہ سال ہمیشہ کے ليے کالج کی تاریخ میں یادگار رہے گا کیونکہ ہم تعلیمی زندگی کا ایک وسیع تجربہ اپنے ساتھ ليے ہاسٹل میں آرہے ہیں۔ جس سے ہم طلباء کی نئی پود کو مفت مستفید فرمائیں گے۔ اپنے ذہن میں ہم نے ہاسٹل میں اپنی حیثیت ایک مادر مہربان کی سی سوچ لی جس کے اردگرد ناتجربہ کار طلباء مرغی کے بچوں کی طرح بھاگتے پھریں گے۔ سپرنٹنڈنٹ صاحب کو جو کسی زمانے میں ہمارے ہم جماعت رہ چکے تھے لکھ بھیجا کہ جب ہم ہاسٹل میں آئیں تو فلاں فلاں مراعات کی توقع آپ سے رکھیں گے، اور فلاں فلاں قواعد سے اپنےآپ کو مستثنیٰ سمجھیں گے۔ اطلاعاً عرض ہے۔ اور یہ سب کچھ کرچکنے کے بعد ہماری بدنصیبی دیکھئے کہ جب نتیجہ نکلا تو ہم پاس ہوگئے۔

ہم پہ تو جو ظلم ہوا سو ہوا، یونیورسٹی والوں کی حماقت ملاحظہ فرمائیے کہ ہمیں پاس کرکے اپنی آمدنی کا ایک مستقل ذریعہ ہاتھ سے گنوا بیٹھے۔



ہوئے مر کے ہم جو رسوا
مشتاق احمد یوسفی

اب تو معمول سا بن گیا ہے کہ کہیں تعزیت یا تجہیزوتکفین میں شریک ہونا پڑے تو مرزا کوضرورساتھ لیتا ہوں۔ ایسے موقعوں پرہرشخص اظہارِہمدردی کے طور پر کچھ نہ کچھ ضرور کہتا ہے۔ قطۂ تاریخِ وفات ہی سہی۔ مگر مجھے نہ جانے کیوں چُپ لگ جاتی ہے، جس سے بعض اوقات نہ صِرف پس ماندگان کوبلکہ خُود مجھے بھی بڑا دکھ ہوتا ہے۔لیکن مرزا نے چپ ہونا سِیکھا ہی نہیں۔بلکہ یوں کہنا چاہیے کہ صحیح بات کوغلَط موقع پربے دغدغہ کہنے کی جو خداداد صلاحیّت اُنہیں ودیعت ہوئی ہے وہ کچھ ایسی ہی تقریبوں میں گل کھلاتی ہے۔ وہ گھپ اندھیرے میں سرِرہگزر چراغ نہیں جلاتے، پھلجھڑی چھوڑتے ہیں،جس سے بس ان کا اپنا چہرہ رات کے سیاہ فریم میں جگ مگ جگ مگ کرنے لگتا ہے۔ اور پھلجھڑی کا لفظ تو یونہی مروّت میں قلم سے نکل گیا، ورنہ ہوتا یہ ہے کہ

جس جگہ بیٹھ گئےآگ لگا کراُٹھے

اس کے باوصف، وہ خدا کے ان حاضرو ناظر بندوں میں سے ہیں جو محلّے کی ہرچھوٹی بڑی تقریب میں،شادی ہویاغمی،موجود ہوتے ہیں۔ بالخصوص دعوتوں میں سب سے پہلے پہنچتےاورسب کے بعد اٹھتے ہیں۔ اِس اندازِ نشست وبرخاست میں ایک کُھلا فائدہ یہ دیاھص کہ وہ باری باری سب کی غیبت کرڈالتے ہیں۔ان کی کوئی نہیں کرپاتا۔

چنانچہ اس سنیچر کی شام کو بھی میوہ شاہ قبرستان میں وہ میرے ساتھ تھے۔ سورج اس شہر خمُوشاں کو جسے ہزاروں بندگانِ خُدا نے مرمر کے بسایا تھا، لال انگارہ سی آنکھ سے دیکھتادیکھتا انگریزوں کے اقبال کی طرح غُروب ہورہا تھا۔ سامنے بیری کے درخت کے نیچے ایک ڈھانچہ قبربدرپڑا تھا۔ چاروں طرف موت کی عمل داری تھی اور ساراقبرستان ایسا اداس اوراجاڑ تھا جیسے کسی بڑے شہر کا بازار اتوار کو۔ سبھی رنجیدہ تھے۔بقول مرزا، دفن کے وقت میّت کے سوا سب رنجیدہ ہوتے ہیں۔ مگر مرزا سب سے الگ تھلگ ایک پُرانے کتبے پر نظریں گاڑے مسکرا رہے تھے۔ چند لمحوں بعد میرے پاس آئے اور میری پسلیوں میں اپنی کُہنی سے آنکس لگاتے ہوئے اُس کتبے تک لے گئے، جس پر منجملہ تاریخِ پیدائش و پنشن، مولد و مسکن،ولدیّت وعہدہاعزازی مجسٹریٹ درجہ سومآسُودہ لحد کی تمام ڈگریاں مع ڈویژن اوریونیورسٹی کے نام کے کندہ تھیں اورآخرمیں، نہایت جلی حروف میں، مُنہ پھیر کر جانے والے کو بذریعہ قطعہ بشارت دی گئی تھی کہ اللہ نے چاہا تو بہت جلد اُس کا بھی یہی حشر ہونے والا ہے۔
میں نےمرزاسے کہا ‘‘یہ لوحِ مرزا ہے یا ملازمت کی درخواست؟بھلا ڈگریاں،عہدہ اورولدیت وغیرہ لکھنے کا کیا تُک تھا؟’’


اب مجھے مرزا کی چونچال طبیعت سے خطرہ محسوس ہونے لگا۔ لہٰذا انھیں ولدیّت کے مستقبل پر مسکراتا چھوڑ کر میں آٹھ دس قبردُور ایک ٹکڑی میں شامل ہوگیا، جہاں ایک صاحب جنّت مکانی کے حالاتِ زندگی مزے لے لے کربیان کررہےتھے۔ وہ کہہ رہے تھے کہ خُداغریقِ رحمت کرے، مرحُوم نے اِتنی لمبی عُمر پائی کہ ان کے قریبی اعزّہ دس پندرہ سال سے ان کی اِنشورنس پالیسی کی امّید میں جی رہے تھے۔ ان امّیدواروں میں سے بیشتر کو مرحُوم خود اپنے ہاتھ سے مٹیّ دے چکے تھے۔ بقیہ کو یقین ہوگیا تھا کہ مرحُوم نے آبِ حیات نہ صرف چکھا ہے بلکہ ڈگڈگا کے پی چکے ھیں۔ راوی نے تو یہاں تک بیان کیا کہ ازبسکہ مرحُوم شروع سے رکھ رکھاؤ کے حد درجہ قائل تھے، لہٰذا آخر تک اس صحّت بخش عقیدے پر قائم رہے کہ چھوٹوں کو تعظیماً پہلے مرنا چاہیے۔ البتّہ اِدھر چند برسوں سے ان کو فلکِ کج رفتار سے یہ شکایت ہوچلی تھی کہ افسوس اب کوئی دشمن ایسا باقی نہیں رہا، جسے وہ مرنے کی بددُعا دے سکیں۔
ان سے کٹ کر میں ایک دوسری ٹولی میں جا ملا۔ یہاں مرحوم کے ایک شناسا اور میرے پڑوسی ان کے گیلڑلڑکے کو صبرِجمیل کی تلقین اور گول مول الفاظ میں نعم البدل کی دعا دیتے ہوئے فرمارہے تھے کہ برخودار یہ مرحوم کے مرنے کے دن نہیں تھے۔ حالانکہ پانچ منٹ پہلے یہی صاحب، جی ہاں، یہی صاحب مجھ سے کہہ رہے تھے کہ مرحوم نے پانچ شال قبل دونوں بیویوں کواپنے تیسرے سہرے کی بہاریں دکھائی تھیں اور یہ ان کے مرنے کے نہیں،ڈوب مرنے کے دن تھے۔ مجھے اچھیّ طرح یاد ہے کہ انہوں نے انگلیوں پرحساب لگا کر کانا پھوسی کے انداز میں یہ تک بتایا کہ تیسری بیوی کی عمرمرحوم کی پنشن کے برابر ہے۔مگر ہے بالکل سیدھی اور بے زبان۔ اس اللہ کی بندی نے کبھی پلٹ کر نہیں پوچھا کہ تمہارے منہ میں کے دانت نہں ہیں۔ مگر مرحوم اس خوش فہمی میں مبتلا تھے کہ انہوں نے محض اپنی دعاؤں کے زور سے موصوفہ کا چال چلن قابو میں کررکھا ہے۔ البتہ بیاہتا بیوی سے ان کی کبھی نہیں بنی۔ بھری جوانی میں بھی میاں بیوی 62 کے ہند سے کی طرح ایک دوسرے سے منہ پھیرے رہے اور جب تک جیے، ایک دوسرے کے اعصاب پر سوار رہے۔ ممدُوحہ نے مشہور کررکھا تھا کہخدا ان کی روح کو نہ شرمائے مرحوم شروع سے ہی ایسے ظالم تھے کہ ولیمے کا کھانا بھی مجھ نئی نویلی دلہن سے پکوایا۔

میں نے گفتگو کا رُخ موڑنے کی خاطر گنجان قبرستان کی طرف اشارہ کرتے ہوئے کہا کہ دیکھتے ہی چپّہ چپّہ آباد ہوگیا۔ مرزا حسب معمول پھر بیچ میں کود پڑے۔ کہنے لگے، دیکھ لینا، وہ دن زیادہ دور نہیں جب کراچی میں مردے کو کھڑا گاڑنا پڑے گا اور نائیلون کے ریڈی میڈ کفن میں اوپر زِپ ZIP لگے گی تاکہ منہ دیکھنے دکھانے میں آسانی رہے۔
مری طبیعت ان باتوں سے اوبنے لگی تو ایک دوسرے غول میں چلا گیا،جہاں دونوں جوان ستارے کے غلاف جیسی پتلونیں چڑھائے چہک رہے تھے۔ پہلے ‘‘ٹیڈی بوائے’’کی پیلی قمیض پر لڑکیوں کی ایسی واہیات تصویریں بنی ہوئی تھیں کہ نظر پڑتے ہی ثقہ آدمی لاحول پڑھنے لگتے تھے اور ہم نے دیکھا کہ ہرثقہ آدمی بار بار لاحول پڑھ رہا ہے۔ دوسرے نوجوان کو مرحوم کی بے وقت موت سے واقعی دلی صدمہ پہنچا تھا، کیونکہ ان کا سارا‘‘ویک اینڈ’’چوپٹ ہوگیا تھا۔
چونچوں اور چہلوں کا یہ سلسلہ شاید کچھ دیر اور جاری رہتا کہ اتنے میں ایک صاحب نے ہمت کرکے مرحوم کے حق میں پہلا کلمہ خیر کہا اور میری جان میں جان آئی۔ انہوں نے صحیح فرمایا ‘‘یوں آنکھ بند ہونے کے بعد لوگ کیڑے نکالنے لھیں، یہ اور بات ہے، مگرخداان کی قبر کو عنبریں کرے، مرحوم بلاشبہ صاف دل، نیک نیت انسان تھے اور نیک نام بھی۔ یہ بڑی بات ہے۔’’

‘‘نیک نامی میں کیا کلام ہے۔ مرحوم اگر یونہی منہ ہاتھ دھونے بیٹھ جاتے تو سب یہی سمجھتے کہ وضو کر رہے۔۔۔۔۔۔۔۔’’جملہ ختم ہونے سے پہلے مدّاح کی چمکتی چند یا یکایک ایک دھنسی ہوئی قبرمیں غروب ہوگئی۔

اس مقام پرایک تیسرے صاحب نےجن سےمیں واقف نہیں ‘‘روئے سخن کسی کی طرف ہو تو روسیاہ’’ والے لہجے میں نیک نیتی اور صاف دلی کا تجزیہ کرتے ہوئے فرمایا کہ بعض لوگ اپنی پیدائشی بزدلی کے سبب تمام عمر گناہوں سے بچے رہتے ہیں۔ اس کے برعکس بعضوں کے دل و دماغ واقعی آئینے کی طرح صاف ہوتے ہیں۔۔۔۔۔۔۔یعنی نیک خیال آتے ہیں اورگزرجاتے ہیں۔

شامتِ اعمال کہ میرے منہ سے نکل گیا ‘‘نیت کا حال صرف خدا پر روشن ہے مگراپنی جگہ یہی کیا کم ہے کہ مرحوم سب کے دکھ سکھ میں شریک اور ادنیٰ سے ادنیٰ پڑوسی سے بھی جھک کر ملتے تھے۔’’

ارے صاحب یہ سنتے ہی وہ صاحب تو لال بھوککا ہوگئے۔ بولے ‘‘حضرات مجھے خدائی کا دعویٰ تو نہیں۔ تاہم اتنا ضرور جانتا ہوں کہ اکثر بوڑھے خرّانٹ اپنے پڑوسیوں سے محض اس خیال سے جھک کر ملتے ہیں کہ اگر وہ خفا ہوگئے تو کندھا کون دے گا۔’’


وہ صاحب سچ مچ پھٹ پڑے‘‘آپ کو خبر بھی ہے؟ مرحوم کا سارا سر پہلے نکاح کے بعد ہی سفید گالا ہوگیا تھا۔ مگر کنپٹیوں کو قصداً سفید رہنے دیتے تھے تاکہ کسی کو شبہ نہ گزرے کہ خضاب لگاتے ہیں۔ سلور گرے قلمیں یہ تو ان کے میک اپ میں ایک نیچرل ٹچ تھا’’

‘‘کچھ بھی سہی وہ ان کھوسٹوں سے ہزار درجے بہتر تھے جو اپنے پوپلے منہ اور سفید بالوں کی داد چھوٹوں سے یوں طلب کرتے ہیں، گویا یہ ان کی ذاتی جدوجہد کا ثمرہ ہے۔’’مرزا نے بگڑی بات بنائی۔

اُن سے پیچھا چھڑا کر کچی پکی قبریں پھاندتا میں منشی ثناءاللہ کے پاس جا پہنچا، جو ایک کتبے سے ٹیک لگائے بیری کے ہرے ہرے پتے کچرکچر چبا رہے تھے اور اس امرپربار بار اپنی حیرانی کا اظہار فرمارہے تھے کہ ابھی پرسوں تک تو مرحوم باتیں کررہے تھے۔گویا ان کے اپنے آداب جانکی کی رُو سے مرحوم کو مرنے سے تین چارسال پہلے چپ ہو جانا چاہیے تھا،بھلامرزاایسا موقع کہاں خالی جانے دیتے تھے۔مجھے مخاطب کرکے کہنے لگے، یاد رکھو مرد کی آنکھ اورعورت کی زبان کا دم سب سے آخر میں نکلتا ہے۔
یوں تومرزاکے بیان کےمطابق مرحوم کی بیوائیں بھی ایک دوسرے کی چھاتی پردوہتّڑ مارمارکربین کررہی تھیں، لیکن مرحوم کے بڑے نواسے نے جو پانچ سال سے بے روزگار تھا،چیخ چیخ کر اپنا گلا بٹھالیا تھا۔ منشی جی بیری کے پتوں کا رس چوس چوس کر جتنا اسے سمجھاتے پچکارتے، اتنا ہی وہ مرحوم کی پنشن کو یاد کرکے دھوڑیں مار مار کر روتا۔ اسے اگر ایک طرف حضرت عزائیل سے گلہ تھا کہ انہوں نے تیس تاریخ تک انتظارکیوں نہ کیا تو دوسری طرف خود مرحوم سے بھی سخت شکوہ تھا

کیا تیرابگڑتا جونہ مرتا کوئی دن اور؟

ادھرمنشی جی کا سارا زوراس فلسفے پر تھا کہ برخوردار یہ سب نظر کا دھوکا ہے۔درحقیقت زندگی اور موت میں کوئی فرق نہیں۔ کم ازکم ایشیا میں۔ نیز مرحوم بڑے نصیبہ ور نکلے کہ دنیا کے بکھیڑوں سے اتنی جلدی آزاد ہوگئے۔ مگر تم ہوکہ ناحق اپنی جوان جان کو ہلکان کیے جا رہے ہو۔ یونانی مثل ہے کہ

وہی مرتا ہے جومحبُوبِ خُدا ہوتا ہے

حاضرین ابھی دل ہی دل میں حسد سے جلے جارہے تھے کہ ہائے، مرحوم کی آئی ہمیں کیوں نہ آگئی کہ دم بھر کو بادل کے ایک فالسئی ٹکڑے نے سورج کو ڈھک لیا اورہلکی ہلکی پھوارپڑنےلگی۔ منشی جی نے یکبارگی بیری کے پتّوں کا پھوک نگلتے ہوئے اس کومرحوم کے بہشتی ہونے کا غیبی شگون قرار دیا۔ لیکن مرزا نے بھرے مجمع میں سرہلا ہلا کراس پیشگوئی سے اختلاف کیا۔ میں نے الگ لے جا کروجہ پوچھی توارشاد ہوا

‘‘مرنے کے لیے سنیچرکا دن بہت منحوس ہوتا ہے۔’’

لیکن سب سے زیادہ پتلا حال مرحوم کے ایک دوست کا تھا،جن کے آنسو کسی طرح تھمنے کا نام نہیں لیتے تھے کہ انھیں مرحوم سے دیرنہ ربط و رفاقت کا دعویٰ تھا۔ اِس رُوحانی یک جہتی کے ثبوت میں اکثر اس واقعے کا ذکر کرتےکہ بغدادی قاعدہ ختم ہونے سے ایک دن پہلے ہم دونوں نے ایک ساتھ سگرٹ پینا سیکھا ۔ چنانچہ اس وقت بھی صاحب موصوف کے بین سے صاف ٹپکتا تھا کہ مرحوم کسی سوچے سمجھے منصوبے کے تحت داغ بلکہ دغا دے گئے اور بغیر کہے سنے پیچھا چھڑا کے چپ چپاتے جنت الفردوس کو روانہ ہوگئے ۔۔۔۔۔۔۔۔۔اکیلے ہی اکیلے

بعد میں مرزانےصراحتہً بتایا کہ باہمی اخلاص ویگانگت کا یہ عالم تھا کہ مرحوم نےاپنی موت سے تین ماہ پیشترموصوف سے دس ہزار روپئےسکّہ رائج الوقت بطورقرض حسنہ لیےاوروہ توکہیے،بڑی خیریّت ہوئی کہ اسی رقم سے تیسری بیوی کا مہرمعجّل بیباق کرگئے ورنہ قیامت میں اپنے ساس سسرکو کیا منہ دکھاتے۔

۲

آپ نےاکثردیکھا ہوگا کہ گنجان محلوّں میں مختلف بلکہ متضاد تقریبیں ایک دوسرے میں بڑی خوبی سے ضم ہو جاتی ہیں۔ گویا دونوں وقت مل رہے ہوں۔ چنانچہ اکثر حضرات دعوت ولیمہ میں ہاتھ دھوتے وقت چہلُم کی بریانی کی ڈکار لیتے، یا سویم میں شبینہ فتوحات کی لزیز داستان سنا تے پکڑے جاتے ہیں۔ لذّتِ ہمسایگی کا یہ نقشہ بھی اکثر دیکھنے میں آیا کہ ایک کوارٹر میں ہنی مون منایا جارہا ہے تو رت جگا دیوار کے اس طرف ہورہا ہے۔ اور یوں بھی ہوتا ہے کہ دائیں طرف والے گھر میں آدھی رات کو قوال بلّیاں لڑارہے ہیں، تو حال بائیں طرف والے گھر میں آرہا ہے۔ آمدنی ہمسائے کی بڑھتی ہے تو اس خوشی میں ناجائز خرچ ہمارے گھرکا بڑھتا ہےاوریہ سانحہ بھی بارہا گزراکہ مچھلی طرحدار پڑوسن نے پکائی اور

مدّتوں اپنے بدن سے تری خوشبوآئی

اس تقریبی گھپلے کا صحیح اندازہ مجھے دوسرے دن ہوا جب ایک شادہ کی تقریب میں تمام وقت مرحوم کی وفات حسرت آیات کے تذکرے ہوتے رہے۔ ایک بزرگ نے، کہ صورت سے خود پا بہ رکاب معلوم ہوتے تھے، تشویش ناک لہجے میں پوچھا، آخری ہوا کیا؟ جواب میں مرحوم کے ایک ہم جماعت نے اشاروں کنایوں میں بتایا کہ مرحوم جوانی میں اشتہاری امراض کا شکار ہوگئے۔ ادھیڑ عمر میں جنسی تونس میں مبتلا رہے۔ لیکن آخری ایام میں تقویٰ ہوگیا تھا۔

‘‘پھربھی آخرہوا کیا؟’’پابہ رکاب مرد بزرگ نے اپنا سوال دہرایا۔

‘‘بھلے چنگے تھے۔ اچانک ایک ہچکی آئی اور جاں بحق ہوگئے’’ دوسرے بزرگ نے انگوچھے سےایک فرضی آنسوپوچھتے ہوئے جواب دیا۔
‘‘سنا ہےچالیس برس سے مرض الموت میں مبتلا تھے’’ایک صاحب نے سوکھے سے مُنہ سے کہا۔


‘‘چالیس برس سے کھانسی میں مبتلا تھےاورآخراسی میں انتقال فرمایا۔’’

‘‘صاحب جنّتی تھے کہ کسی اجنبی مرض میں نہیں مرے۔ ورنہ اب تو میڈیکل سائنس کی ترقی کا یہ حال ہے کہ روز ایک نیا مرض ایجاد ہوتا ہے۔’’

‘‘آپ نے گاندھی گارڈن میں اس بوہری سیٹھ کوکارمیں چہل قدمی کرتے نہیں دیکھاجو کہتا ہے کہ میں ساری عمر دمے پراتنی لاگت لگا چکا ہوں کہ اب اگرکسی اورمرض میں مرنا پڑا تو خدا کی قسم، خودکشی کرلوں گا۔’’مرزا چٹکلوں پراترآئے۔
‘‘واللہموت ہو تو ایسی ہوسسکیمرحوم کے ہونٹوں پرعالم سکرات میں بھی مسکراہٹ کھیل رہی تھی۔’’

‘‘اپنے قرض خواہوں کاخیال آرہاہوگا’’مرزامیرےکان میں پھُسپھُسائے۔‘‘گنہ گاروں کا منہ مرتے وقت سؤرجیسا ہوتا ہے، مگر چشم بددُور۔ مرحوم کا چہرہ گلاب کی طرح کھلا ہوا تھا۔’’

‘‘صاحبسیٹی رنگ کا گلاب ہم نےآج تک نہیں دیکھا’’مرزاکی ٹھنڈی ٹھندی ناک میرے کان کو چھونے لگی اور ان کےمنہ سے کچھ ایسی آوازیں نکلنے لگیں جیسے کوئی بچہ چمکیلے فرنیچر پر گیلی انگلی رگڑ رہا ہو۔
اصل الفاظ تو ذہن سے محو ہوگئے، لیکن اتنا اب بھی یاد ہے کہ انگوچھے والے بزرگ نے ایک فلسفیانہ تقریر کر ڈالی، جس کا مفہوم کچھ ایسا ہی تھا کہ جینے کا کیا ہے۔جینے کوتو جانور بھی جی لیتے ہیں، لیکن جس نے مرنا نہیں سیکھا، وہ جینا کیا جانے، ایک متبسم خود سپردگی، ایک بے تاب آمادگی کے ساتھ مرنے کے لیے ایک عمر کا ریاض درکار ہے۔ یہ بڑے ظرف، بڑے حوصلے کا کام ہے، بندہ نواز

پھرانہوں نے بے موت مرنے کے خاندانی نسخے اور ہنستے کھیلتے اپنی روح قبض کرانے کے پینترے کچھ ایسے استادانہ تیور سے بیان کیے کہ ہمیں عطائی مرنے والوں سے ہمیشہ ہمیشہ کے لیے نفرت ہوگئی۔

خاتمئہ کلام اس پر ہوا کہ مرحوم نے کسی روحانی ذریےہ سے سن گن پالی تھی کہ میں سنیچر کومرجاؤں گا۔

‘‘ہرمرنے والے کے متعلّق یہی کہا جاتا ہے’’باتصویر قمیض والا ٹیڈی بوائے بولا۔

‘‘کہ وہ سنیچر کو مرجائے گا؟’’مرزا نےا س بدلگام کا منہ بند کیا۔

انگوچھے والے بزرگ نے شئے مذکور سے، پہلے اپنے نری کے جوتے کی گرد جھاڑی،پھر پیشانی سے پسینہ پونچھتے ہوئے مرحوم کے عرفان مرگ کی شہادت دی کہ جنت مکانی نے وصال سے ٹھیک چالیس دن پہلے مجھ سے فرمایا تھا کہ انسان فانی ہے

حالانکہ اس سے پہلے بھی مرزا کو کئی مرتبہ ٹوک چکا تھا کہ خاقانیِ ہند استاد ذوؔق ہر قصیدے کے بعد منہ بھر بھر کے کُلّیاں کیا کرتے تھے۔ تم پر ہرکلمے، ہرفقرے کے بعد واجب ہیں، لیکن اس وقت مرحوم کے بارے میں یہ اول جلول باتیں اور ایسے واشگاف لہجے میں سن کرمیری طبیعت کچھ زیادہ ہی منغّض ہوگئی۔ میں نے دوسروں پر ڈھال کرمرزاکو سُنائی

‘‘یہ کیسے مسلمان ہیں مرزا دعائے مغفرت نہیں کرتے، نہ کریں۔ مگرایسی باتیں کیوں بناتے ہیں یہ لوگ؟’’

‘‘خلق خدا کی زبان کس نے پکڑی ہے۔ لوگوں کا منہ تو چہلم کے نوالے ہی سے بند ہوتا ہے۔’’
۳
مجھے چہلم میں بھی شرکت کا اتفاق ہوا۔ لیکن سوائے ایک نیک طینت مولوی صاحب کے جوپلاؤکےچاولوں کی لمبائی اورگلاوٹ کومرحوم کےٹھیٹ جنّتی ہونےکی نشانی قراردےرہےتھے، بقیہ حضرات کی گل افشانی گفتارکاوہی انداز تھا۔ وہی جگ جگے تھے،وہی چہچہے

ایک بزرگوار جو نان قورمے کے ہرآتشیں لقمے کے بعد آدھا آدھا گلاس پانی پی کر قبل ازوقت سیر بلکہ سیراب ہوگئے تھے، منہ لال کر کے بولے کہ مرحوم کی اولاد نہایت ناخلف نکلی۔ مرحوم و مغفور شدومد سے وصیت فرماگئے تھے، کہ میری مٹی بغداد لے جائی جائے۔ لیکن نافرمان اولاد نے ان کی آخری خواہش کا ذرا پاس نہ کیا۔

اس پرایک منہ پھٹ پڑوسی بول اٹھے‘‘صاحب یہ مرحوم کی سراسر زیادتی تھی کہ انہوں نے خود تو تادم مرگ میونسپل حدود سے قدم باہر نہیں نکالا۔ حد یہ کہ پاسپوڑٹ تک نہیں بنوایا اور۔۔۔۔’’

ایک وکیل صاحب نے قانونی موشگافی کی‘‘بین الاقوامی قانون کے بموجب پاسپورٹ کی شرط صرف زندوں کے لیے ہے۔ مردے پاسپورٹ کے بغیر بھی جہاں چاہیں جا سکتے ہیں۔’’

‘‘لے جائے جاسکتے ہیں’’مرزاپھرلقمہ دے گئے۔
‘‘میں کہہ رہا تھا کہ یوں تو ہر مرنے والے کے سینے میں یہ خواہش سلگتی رہتی ہے کہ میرا کانسی کا مجسّمہجسے قدِ آدم بنانے کےلیے بسا اوقات اپنی طرف سے پورے ایک فٹ کا اضافہ کرنا پڑتا ہے میونسپل پارک کے بیچوں بیچ استادہ کیا جائے اور۔۔۔۔۔’’

‘‘اورجملہ نازنینان شہرچارمہینے دس دن تک میرے لاشے کو گود میں لیے، بال بکھرائے بیٹھی رہیں’’مرزا نے دوسرا مصرع لگایا۔


راحتیں اوربھی ہیں غُسل کی راحت کے سوا

ہاں تو صاحب جب اس کا دم آخر ہونے لگا تو محلے کی مسجد کے امام کا ہاتھ اپنے ڈوبتے دل پر رکھ کر یہ قول و قرار کیا کہ میری میت کو غسل نہ دیا جائے۔ بس پولے پولے ہاتھوں سے تیمّم کراکے کفنا دیا جائے ورنہ حشر میں دامن گر ہوں گا۔’’

وکیل صاحب نے تائید کرتے ہوئے فرمایا ‘‘اکثر مرنے والے اپنے کرنے کے کام پسماند گان کو سونپ کرٹھنڈے ٹھنڈے سدھورجاتے ہیں۔ پچھلی گرمیوں میں دیوانی عدالتیں بند ہونے سے چند یوم قبل ایک مقامی شاعر کا انتقال ہوا۔ واقعہ ہے کہ ان کے جیتے جی کسی فلمی رسالے نے بھی ان کی عُریاں نظموں کو شمندۂ طباعت نہ کیا۔ لیکن آپ کو حیرت ہوگی کہ مرحوم اپنے بھتیجے کو ایصال ثواب کی یہ راہ سُجھا گئے کہ بعد مُردن میرا کلام حنائی کاغذ پر چھپوا کر سال کے سال میری برسی پر فقیروں اور مدیروں کو بلا ہدیہ تقسیم کیا جائے۔
پڑوسی کی ہمت اور بڑھی ‘‘اب مرحوم ہی کو دیکھیے۔ زندگی میں ہی ایک قطعۂ اراضی اپنی قبر کے لیے بڑے ارمانوں سے رجسٹری کرالیا تھا گوکہ بچارےاس کا قبضہ پورے بارہ سال بعد لے پائے۔ نصیحتوں اور وصیتوں کا یہ عالم تھا کہ موت سے دس سال پیشتر اپنے نواسوں کے ایک فہرست حوالے کردی تھی، جس میں نام بنام لکھا تھا کہ فلاں ولد فلاں کو میرا منہ نہ دکھایا جائے۔ جن حضرات سے زیادہ آزردہ خاطر تھے، ان کے نام کے آگے ولدیت نہیں لکھی تھی۔تیسری شادی کے بعد انہیں اس کا طویل ضمیمہ مرتب کرنا پڑا، جس میں تمام جوان پڑوسیوں کے نام شامل تھے۔’’


اس نازک مرحلے پرخشخشی داڑھی والے بزرگ نے پلاؤسے سیر ہو کراپنے شکم پرہاتھ پھیرااور‘مینو’کی تائید وتوصیف میں ایک مسلسل ڈکارداغی،جس کے اختتام پراس معصوم حسرت کا اظہار فرمایا کہ کاش آج مرحوم زندہ ہوتے تویہ انتاگمات دیکھ کر کتنے خوش ہوتے


مرزا پھڑک ہی توگئے۔ ہونٹ پرزبان پھیرتے ہوئے بولے ‘‘صاحب وصیتوں کی کوئی حد نہیں۔ ہمارے محلے میں ڈیڑھ پونے دو سال پہلے ایک اسکول ماسٹر کا انتقال ہوا، جنھیں میں نے عید بقرید پر بھی سالم و ثابت پاجامہ پہنے نہیں دیکھا۔ مگر مرنے سے پہلے وہ بھی اپنے لڑکے کو ہدایت کر گئے کہ


لیکن حضورابّا کی آخری وصیت کے مطابق فیض کے اسباب بنانے میں لڑکے کی مفلسی کے علاوہ ملک کا قانون بھی مزاحم ہوا۔’’

‘‘یعنی کیا؟’’وکیل صاحب کے کان کھڑے ہوئے۔

‘‘یعنی یہ کہ آج کل پُل بنانے کی اجازت صرف پی۔ڈبلیو۔ڈی کو ہے۔ اور بالفرض محال کرچی میں چار فٹ گہرا کنواں کھود بھی لیا تو پولیس اس کا کھاری کیچڑ پینے والوں کا چالان اقدام خودکشی میں کردے گی۔ یوں بھی پھٹیچر سے پھٹیچر قصبے میں آج کل کنویں صرف ایسے ویسے موقعوں پر ڈوب مرنے کے لیے کام آتے ہیں۔ رہے تالاب ،توحضور لے دے کے ان کا یہ مصرف رہ گیا ہے کہ دن بھر ان میں گاؤں کی بھینسیں نہائیں اورصبح جیسی آئی تھیں،اس سے کہں زیادہ گندی ہو کر چراغ جلے باڑے میں پہنچیں۔’’

خدا خدا کرکے یہ مکالمہ ختم ہوا تو پٹاخوں کا سلسلہ شروع ہوگیا

‘‘مرحوم نے کچھ چھوڑا بھی؟’’

‘‘بچے چھوڑے ہیں’’

‘‘مگردوسرا مکان بھی تو ہے۔’’

‘‘اس کے کرایے کو اپنے مرزا کی سالانہ مرمت سفیدی کے لیے وقت کرگئے ہیں۔’’

‘‘پڑوسیوں کا کہنا ہے کہ بیاہتا بیوی کے لیے ایک انگوٹھی بھی چھوڑی ہے۔اگر اس کا نگینہ اصلی ہوتا تو کسی طرح بیس ہزار سے کم کی نہیں تھی۔’’
‘‘توکیا نگینہ جھوٹا ہے؟’’

‘‘جی نہیں۔ اصلی امی ٹیشن ہے’’

‘‘اوروہ پچاس ہزارکی انشورنس پالیسی کیا ہوئی؟’’


‘‘اس کے بارے میں یار لوگوں نے لطیفہ گھڑرکھا ہے کہ منجھلی بیوہ کہتی ہے کہ سرتاج کے بغیرزندگی اجیرن ہے۔ اگر کوئی ان کو دوبارہ زندہ کردے تو میں بخوشی دس ہزار لوٹانے پرتیارہوں۔’’
‘‘مرحوم اگرایسا کرتے ہیں تو بالکل ٹھیک کرتے ہیں۔ ابھی توان کا کفن بھی میلا نہیں ہوا ہوگا۔ مگر سننے میں آیا ہے کہ منجھلی نے رنگے چنے دوپٹے اوڑھنا شروع کردیا ہے۔’’

‘‘اگر منجھلی ایسا کرتی ہے تو بالکل ٹھیک کرتی ہے۔ آپ نے سنا ہوگا کہ ایک زمانے میں لکھنؤ کے نچلے طبقے میں یہ رواج تھا کہ چالیسویں پرنہ صرف انواع و اقسام کے پرتکلف کھانوں کا اہتمام کیا جاتا،بلکہ بیوہ بھی سولہ سنگھارکرکے بیٹھتی تھی تاکہ مرحوم کی ترسی ہوئی روح کماحقہ،متمتّع ہوسکے۔’’مرزا نے ‘ح’ اور‘ ع’صحیح مخرج سے ادا کرتے ہوئے مَرے پر آخری دُرّہ لگایا۔

واپسی پر راستے میں میں نے مرزا کو آڑے ہاتھوں لیا‘‘جمعہ کو تم نے وعظ نہیں سنا؟ مولوی صاحب نے کہا تھا کہ مَرے ہُوؤں کا ذکر کرو تو اچھائی کے ساتھ۔ موت کو نہ بھولو کہ ایک نہ ایک دن سب کو آنی ہے۔’’



جولائی 1961ء

مشتاق احمد یوسفی




جس جگہ بیٹھ گئےآگ لگا کراُٹھے


چنانچہ اس سنیچر کی شام کو بھی میوہ شاہ قبرستان میں وہ میرے ساتھ تھے۔ سورج اس شہر خمُوشاں کو جسے ہزاروں بندگانِ خُدا نے مرمر کے بسایا تھا، لال انگارہ سی آنکھ سے دیکھتادیکھتا انگریزوں کے اقبال کی طرح غُروب ہورہا تھا۔ سامنے بیری کے درخت کے نیچے ایک ڈھانچہ قبربدرپڑا تھا۔ چاروں طرف موت کی عمل داری تھی اور ساراقبرستان ایسا اداس اوراجاڑ تھا جیسے کسی بڑے شہر کا بازار اتوار کو۔ سبھی رنجیدہ تھے۔بقول مرزا، دفن کے وقت میّت کے سوا سب رنجیدہ ہوتے ہیں۔ مگر مرزا سب سے الگ تھلگ ایک پُرانے کتبے پر نظریں گاڑے مسکرا رہے تھے۔ چند لمحوں بعد میرے پاس آئے اور میری پسلیوں میں اپنی کُہنی سے آنکس لگاتے ہوئے اُس کتبے تک لے گئے، جس پر منجملہ تاریخِ پیدائش و پنشن، مولد و مسکن،ولدیّت وعہدہاعزازی مجسٹریٹ درجہ سومآسُودہ لحد کی تمام ڈگریاں مع ڈویژن اوریونیورسٹی کے نام کے کندہ تھیں اورآخرمیں، نہایت جلی حروف میں، مُنہ پھیر کر جانے والے کو بذریعہ قطعہ بشارت دی گئی تھی کہ اللہ نے چاہا تو بہت جلد اُس کا بھی یہی حشر ہونے والا ہے۔
میں نےمرزاسے کہا ‘‘یہ لوحِ مرزا ہے یا ملازمت کی درخواست؟بھلا ڈگریاں،عہدہ اورولدیت وغیرہ لکھنے کا کیا تُک تھا؟’’


اب مجھے مرزا کی چونچال طبیعت سے خطرہ محسوس ہونے لگا۔ لہٰذا انھیں ولدیّت کے مستقبل پر مسکراتا چھوڑ کر میں آٹھ دس قبردُور ایک ٹکڑی میں شامل ہوگیا، جہاں ایک صاحب جنّت مکانی کے حالاتِ زندگی مزے لے لے کربیان کررہےتھے۔ وہ کہہ رہے تھے کہ خُداغریقِ رحمت کرے، مرحُوم نے اِتنی لمبی عُمر پائی کہ ان کے قریبی اعزّہ دس پندرہ سال سے ان کی اِنشورنس پالیسی کی امّید میں جی رہے تھے۔ ان امّیدواروں میں سے بیشتر کو مرحُوم خود اپنے ہاتھ سے مٹیّ دے چکے تھے۔ بقیہ کو یقین ہوگیا تھا کہ مرحُوم نے آبِ حیات نہ صرف چکھا ہے بلکہ ڈگڈگا کے پی چکے ھیں۔ راوی نے تو یہاں تک بیان کیا کہ ازبسکہ مرحُوم شروع سے رکھ رکھاؤ کے حد درجہ قائل تھے، لہٰذا آخر تک اس صحّت بخش عقیدے پر قائم رہے کہ چھوٹوں کو تعظیماً پہلے مرنا چاہیے۔ البتّہ اِدھر چند برسوں سے ان کو فلکِ کج رفتار سے یہ شکایت ہوچلی تھی کہ افسوس اب کوئی دشمن ایسا باقی نہیں رہا، جسے وہ مرنے کی بددُعا دے سکیں۔

ان سے کٹ کر میں ایک دوسری ٹولی میں جا ملا۔ یہاں مرحوم کے ایک شناسا اور میرے پڑوسی ان کے گیلڑلڑکے کو صبرِجمیل کی تلقین اور گول مول الفاظ میں نعم البدل کی دعا دیتے ہوئے فرمارہے تھے کہ برخودار یہ مرحوم کے مرنے کے دن نہیں تھے۔ حالانکہ پانچ منٹ پہلے یہی صاحب، جی ہاں، یہی صاحب مجھ سے کہہ رہے تھے کہ مرحوم نے پانچ شال قبل دونوں بیویوں کواپنے تیسرے سہرے کی بہاریں دکھائی تھیں اور یہ ان کے مرنے کے نہیں،ڈوب مرنے کے دن تھے۔ مجھے اچھیّ طرح یاد ہے کہ انہوں نے انگلیوں پرحساب لگا کر کانا پھوسی کے انداز میں یہ تک بتایا کہ تیسری بیوی کی عمرمرحوم کی پنشن کے برابر ہے۔مگر ہے بالکل سیدھی اور بے زبان۔ اس اللہ کی بندی نے کبھی پلٹ کر نہیں پوچھا کہ تمہارے منہ میں کے دانت نہں ہیں۔ مگر مرحوم اس خوش فہمی میں مبتلا تھے کہ انہوں نے محض اپنی دعاؤں کے زور سے موصوفہ کا چال چلن قابو میں کررکھا ہے۔ البتہ بیاہتا بیوی سے ان کی کبھی نہیں بنی۔ بھری جوانی میں بھی میاں بیوی 62 کے ہند سے کی طرح ایک دوسرے سے منہ پھیرے رہے اور جب تک جیے، ایک دوسرے کے اعصاب پر سوار رہے۔ ممدُوحہ نے مشہور کررکھا تھا کہخدا ان کی روح کو نہ شرمائے مرحوم شروع سے ہی ایسے ظالم تھے کہ ولیمے کا کھانا بھی مجھ نئی نویلی دلہن سے پکوایا۔

میں نے گفتگو کا رُخ موڑنے کی خاطر گنجان قبرستان کی طرف اشارہ کرتے ہوئے کہا کہ دیکھتے ہی چپّہ چپّہ آباد ہوگیا۔ مرزا حسب معمول پھر بیچ میں کود پڑے۔ کہنے لگے، دیکھ لینا، وہ دن زیادہ دور نہیں جب کراچی میں مردے کو کھڑا گاڑنا پڑے گا اور نائیلون کے ریڈی میڈ کفن میں اوپر زِپ ZIP لگے گی تاکہ منہ دیکھنے دکھانے میں آسانی رہے۔

مری طبیعت ان باتوں سے اوبنے لگی تو ایک دوسرے غول میں چلا گیا،جہاں دونوں جوان ستارے کے غلاف جیسی پتلونیں چڑھائے چہک رہے تھے۔ پہلے ‘‘ٹیڈی بوائے’’کی پیلی قمیض پر لڑکیوں کی ایسی واہیات تصویریں بنی ہوئی تھیں کہ نظر پڑتے ہی ثقہ آدمی لاحول پڑھنے لگتے تھے اور ہم نے دیکھا کہ ہرثقہ آدمی بار بار لاحول پڑھ رہا ہے۔ دوسرے نوجوان کو مرحوم کی بے وقت موت سے واقعی دلی صدمہ پہنچا تھا، کیونکہ ان کا سارا‘‘ویک اینڈ’’چوپٹ ہوگیا تھا۔

چونچوں اور چہلوں کا یہ سلسلہ شاید کچھ دیر اور جاری رہتا کہ اتنے میں ایک صاحب نے ہمت کرکے مرحوم کے حق میں پہلا کلمہ خیر کہا اور میری جان میں جان آئی۔ انہوں نے صحیح فرمایا ‘‘یوں آنکھ بند ہونے کے بعد لوگ کیڑے نکالنے لھیں، یہ اور بات ہے، مگرخداان کی قبر کو عنبریں کرے، مرحوم بلاشبہ صاف دل، نیک نیت انسان تھے اور نیک نام بھی۔ یہ بڑی بات ہے۔’’

‘‘نیک نامی میں کیا کلام ہے۔ مرحوم اگر یونہی منہ ہاتھ دھونے بیٹھ جاتے تو سب یہی سمجھتے کہ وضو کر رہے۔۔۔۔۔۔۔۔’’جملہ ختم ہونے سے پہلے مدّاح کی چمکتی چند یا یکایک ایک دھنسی ہوئی قبرمیں غروب ہوگئی۔
اس مقام پرایک تیسرے صاحب نےجن سےمیں واقف نہیں ‘‘روئے سخن کسی کی طرف ہو تو روسیاہ’’ والے لہجے میں نیک نیتی اور صاف دلی کا تجزیہ کرتے ہوئے فرمایا کہ بعض لوگ اپنی پیدائشی بزدلی کے سبب تمام عمر گناہوں سے بچے رہتے ہیں۔ اس کے برعکس بعضوں کے دل و دماغ واقعی آئینے کی طرح صاف ہوتے ہیں۔۔۔۔۔۔۔یعنی نیک خیال آتے ہیں اورگزرجاتے ہیں۔



خوش قسمتی سے ایک خدا ترس نے میری حمایت کی۔ میرامطلب ہے مرحوم کی حمایت کی۔ انہوں نے کہا کہ مرحوم نے، ماشااللہ،اتنی لمبی عمرپائی۔ مگرصورت پرذرانہیں برستی تھی۔چنانچہ سوائے کنپٹیوں کے اور بال سفید نہیں ہوئے۔ چاہتے تو خضاب لگاکے خوردوں میں شامل ہو سکتے تھے۔ مگر طبیعت ایسی قلندر نہ پائی تھی کہ خضاب کا کبھی جھوٹوں بھی خیال نہیں آیا۔

وہ صاحب سچ مچ پھٹ پڑے‘‘آپ کو خبر بھی ہے؟ مرحوم کا سارا سر پہلے نکاح کے بعد ہی سفید گالا ہوگیا تھا۔ مگر کنپٹیوں کو قصداً سفید رہنے دیتے تھے تاکہ کسی کو شبہ نہ گزرے کہ خضاب لگاتے ہیں۔ سلور گرے قلمیں یہ تو ان کے میک اپ میں ایک نیچرل ٹچ تھا’’

‘‘ارے صاحباسی مصلحت سے انہوں نے اپنا ایک مصنوعی دانت بھی توڑ رکھا تھا’’ایک دوسرے بدگونے تا بُوت میں آخری کیل ٹھونکی۔

‘‘کچھ بھی سہی وہ ان کھوسٹوں سے ہزار درجے بہتر تھے جو اپنے پوپلے منہ اور سفید بالوں کی داد چھوٹوں سے یوں طلب کرتے ہیں، گویا یہ ان کی ذاتی جدوجہد کا ثمرہ ہے۔’’مرزا نے بگڑی بات بنائی۔

اُن سے پیچھا چھڑا کر کچی پکی قبریں پھاندتا میں منشی ثناءاللہ کے پاس جا پہنچا، جو ایک کتبے سے ٹیک لگائے بیری کے ہرے ہرے پتے کچرکچر چبا رہے تھے اور اس امرپربار بار اپنی حیرانی کا اظہار فرمارہے تھے کہ ابھی پرسوں تک تو مرحوم باتیں کررہے تھے۔گویا ان کے اپنے آداب جانکی کی رُو سے مرحوم کو مرنے سے تین چارسال پہلے چپ ہو جانا چاہیے تھا،بھلامرزاایسا موقع کہاں خالی جانے دیتے تھے۔مجھے مخاطب کرکے کہنے لگے، یاد رکھو مرد کی آنکھ اورعورت کی زبان کا دم سب سے آخر میں نکلتا ہے۔


کیا تیرابگڑتا جونہ مرتا کوئی دن اور؟
ادھرمنشی جی کا سارا زوراس فلسفے پر تھا کہ برخوردار یہ سب نظر کا دھوکا ہے۔درحقیقت زندگی اور موت میں کوئی فرق نہیں۔ کم ازکم ایشیا میں۔ نیز مرحوم بڑے نصیبہ ور نکلے کہ دنیا کے بکھیڑوں سے اتنی جلدی آزاد ہوگئے۔ مگر تم ہوکہ ناحق اپنی جوان جان کو ہلکان کیے جا رہے ہو۔ یونانی مثل ہے کہ

وہی مرتا ہے جومحبُوبِ خُدا ہوتا ہے

حاضرین ابھی دل ہی دل میں حسد سے جلے جارہے تھے کہ ہائے، مرحوم کی آئی ہمیں کیوں نہ آگئی کہ دم بھر کو بادل کے ایک فالسئی ٹکڑے نے سورج کو ڈھک لیا اورہلکی ہلکی پھوارپڑنےلگی۔ منشی جی نے یکبارگی بیری کے پتّوں کا پھوک نگلتے ہوئے اس کومرحوم کے بہشتی ہونے کا غیبی شگون قرار دیا۔ لیکن مرزا نے بھرے مجمع میں سرہلا ہلا کراس پیشگوئی سے اختلاف کیا۔ میں نے الگ لے جا کروجہ پوچھی توارشاد ہوا

‘‘مرنے کے لیے سنیچرکا دن بہت منحوس ہوتا ہے۔’’

لیکن سب سے زیادہ پتلا حال مرحوم کے ایک دوست کا تھا،جن کے آنسو کسی طرح تھمنے کا نام نہیں لیتے تھے کہ انھیں مرحوم سے دیرنہ ربط و رفاقت کا دعویٰ تھا۔ اِس رُوحانی یک جہتی کے ثبوت میں اکثر اس واقعے کا ذکر کرتےکہ بغدادی قاعدہ ختم ہونے سے ایک دن پہلے ہم دونوں نے ایک ساتھ سگرٹ پینا سیکھا ۔ چنانچہ اس وقت بھی صاحب موصوف کے بین سے صاف ٹپکتا تھا کہ مرحوم کسی سوچے سمجھے منصوبے کے تحت داغ بلکہ دغا دے گئے اور بغیر کہے سنے پیچھا چھڑا کے چپ چپاتے جنت الفردوس کو روانہ ہوگئے ۔۔۔۔۔۔۔۔۔اکیلے ہی اکیلے

بعد میں مرزانےصراحتہً بتایا کہ باہمی اخلاص ویگانگت کا یہ عالم تھا کہ مرحوم نےاپنی موت سے تین ماہ پیشترموصوف سے دس ہزار روپئےسکّہ رائج الوقت بطورقرض حسنہ لیےاوروہ توکہیے،بڑی خیریّت ہوئی کہ اسی رقم سے تیسری بیوی کا مہرمعجّل بیباق کرگئے ورنہ قیامت میں اپنے ساس سسرکو کیا منہ دکھاتے۔

۲

آپ نےاکثردیکھا ہوگا کہ گنجان محلوّں میں مختلف بلکہ متضاد تقریبیں ایک دوسرے میں بڑی خوبی سے ضم ہو جاتی ہیں۔ گویا دونوں وقت مل رہے ہوں۔ چنانچہ اکثر حضرات دعوت ولیمہ میں ہاتھ دھوتے وقت چہلُم کی بریانی کی ڈکار لیتے، یا سویم میں شبینہ فتوحات کی لزیز داستان سنا تے پکڑے جاتے ہیں۔ لذّتِ ہمسایگی کا یہ نقشہ بھی اکثر دیکھنے میں آیا کہ ایک کوارٹر میں ہنی مون منایا جارہا ہے تو رت جگا دیوار کے اس طرف ہورہا ہے۔ اور یوں بھی ہوتا ہے کہ دائیں طرف والے گھر میں آدھی رات کو قوال بلّیاں لڑارہے ہیں، تو حال بائیں طرف والے گھر میں آرہا ہے۔ آمدنی ہمسائے کی بڑھتی ہے تو اس خوشی میں ناجائز خرچ ہمارے گھرکا بڑھتا ہےاوریہ سانحہ بھی بارہا گزراکہ مچھلی طرحدار پڑوسن نے پکائی اور

مدّتوں اپنے بدن سے تری خوشبوآئی
اس تقریبی گھپلے کا صحیح اندازہ مجھے دوسرے دن ہوا جب ایک شادہ کی تقریب میں تمام وقت مرحوم کی وفات حسرت آیات کے تذکرے ہوتے رہے۔ ایک بزرگ نے، کہ صورت سے خود پا بہ رکاب معلوم ہوتے تھے، تشویش ناک لہجے میں پوچھا، آخری ہوا کیا؟ جواب میں مرحوم کے ایک ہم جماعت نے اشاروں کنایوں میں بتایا کہ مرحوم جوانی میں اشتہاری امراض کا شکار ہوگئے۔ ادھیڑ عمر میں جنسی تونس میں مبتلا رہے۔ لیکن آخری ایام میں تقویٰ ہوگیا تھا۔

‘‘پھربھی آخرہوا کیا؟’’پابہ رکاب مرد بزرگ نے اپنا سوال دہرایا۔

‘‘بھلے چنگے تھے۔ اچانک ایک ہچکی آئی اور جاں بحق ہوگئے’’ دوسرے بزرگ نے انگوچھے سےایک فرضی آنسوپوچھتے ہوئے جواب دیا۔
‘‘سنا ہےچالیس برس سے مرض الموت میں مبتلا تھے’’ایک صاحب نے سوکھے سے مُنہ سے کہا۔

‘‘کیا مطلب؟’’

‘‘چالیس برس سے کھانسی میں مبتلا تھےاورآخراسی میں انتقال فرمایا۔’’

‘‘صاحب جنّتی تھے کہ کسی اجنبی مرض میں نہیں مرے۔ ورنہ اب تو میڈیکل سائنس کی ترقی کا یہ حال ہے کہ روز ایک نیا مرض ایجاد ہوتا ہے۔’’

‘‘آپ نے گاندھی گارڈن میں اس بوہری سیٹھ کوکارمیں چہل قدمی کرتے نہیں دیکھاجو کہتا ہے کہ میں ساری عمر دمے پراتنی لاگت لگا چکا ہوں کہ اب اگرکسی اورمرض میں مرنا پڑا تو خدا کی قسم، خودکشی کرلوں گا۔’’مرزا چٹکلوں پراترآئے۔

‘‘واللہموت ہو تو ایسی ہوسسکیمرحوم کے ہونٹوں پرعالم سکرات میں بھی مسکراہٹ کھیل رہی تھی۔’’

‘‘اپنے قرض خواہوں کاخیال آرہاہوگا’’مرزامیرےکان میں پھُسپھُسائے۔‘‘گنہ گاروں کا منہ مرتے وقت سؤرجیسا ہوتا ہے، مگر چشم بددُور۔ مرحوم کا چہرہ گلاب کی طرح کھلا ہوا تھا۔’’

‘‘صاحبسیٹی رنگ کا گلاب ہم نےآج تک نہیں دیکھا’’مرزاکی ٹھنڈی ٹھندی ناک میرے کان کو چھونے لگی اور ان کےمنہ سے کچھ ایسی آوازیں نکلنے لگیں جیسے کوئی بچہ چمکیلے فرنیچر پر گیلی انگلی رگڑ رہا ہو۔

اصل الفاظ تو ذہن سے محو ہوگئے، لیکن اتنا اب بھی یاد ہے کہ انگوچھے والے بزرگ نے ایک فلسفیانہ تقریر کر ڈالی، جس کا مفہوم کچھ ایسا ہی تھا کہ جینے کا کیا ہے۔جینے کوتو جانور بھی جی لیتے ہیں، لیکن جس نے مرنا نہیں سیکھا، وہ جینا کیا جانے، ایک متبسم خود سپردگی، ایک بے تاب آمادگی کے ساتھ مرنے کے لیے ایک عمر کا ریاض درکار ہے۔ یہ بڑے ظرف، بڑے حوصلے کا کام ہے، بندہ نواز

پھرانہوں نے بے موت مرنے کے خاندانی نسخے اور ہنستے کھیلتے اپنی روح قبض کرانے کے پینترے کچھ ایسے استادانہ تیور سے بیان کیے کہ ہمیں عطائی مرنے والوں سے ہمیشہ ہمیشہ کے لیے نفرت ہوگئی۔

خاتمئہ کلام اس پر ہوا کہ مرحوم نے کسی روحانی ذریےہ سے سن گن پالی تھی کہ میں سنیچر کومرجاؤں گا۔

‘‘ہرمرنے والے کے متعلّق یہی کہا جاتا ہے’’باتصویر قمیض والا ٹیڈی بوائے بولا۔
‘‘کہ وہ سنیچر کو مرجائے گا؟’’مرزا نےا س بدلگام کا منہ بند کیا۔


انسان کے متعلق یہ تازہ خبر سن کر مرزا مجھے تخلیے میں لے گئے۔ دراصل تخلیے کا لفظ انھوں نے استعمال کیا تھا، ورنہ جس جگہ وہ مجھے دھکیلتے ہوئے لے گئے، وہ زنانے اور مردانے کی سرحد پر ایک چبوترہ تھا، جہاں ایک میراثن گھونگھٹ نکالے ڈھولک پر گالیاں گارہی تھی۔وہاں انھوں نے اس شغف کی جانب اشارہ کرتے ہوئے جو مرحوم کو اپنی موت سے تھا،مجھے آگاہ کیا کہ یہ ڈراما تو جنت مکانی اکثر کھیلا کرتے تھے۔ آدھی آدھی راتوں کو اپنی ہونے والی بیواؤں کو جگا کر دھمکیاں دیتے کہ میں اچانک اپنا سایہ تمھارے سر سے اٹھا لوں گا۔ چشم زون میں مانگ اجاڑوں گا۔ اپنے بے تکلف دوستوں سے بھی کہا کرتے کہ واللہاگر خودکشی جرم نہ ہوتی تو کبھی کااپنے گلے میں پھندا ڈال لیتا۔ کبھی یوں بھی ہوتا کہ اپنے آپ کو مردہ تصور کرکے ڈکرانے لگتے اور چشم تصور سے منجھلی کے سونٹا سے ہاتھ دیکھ کر کہتے بخدا میں تمہارا رنڈاپا نہیں دیکھ سکتا۔ مرنے والے کی ایک ایک خوبی بیان کرکے خشک سسکیاں بھرتے اور سسکیوں کے درمیان سگرٹ کے کش لگاتے اور جب اس عمل سے اپنے اوپر وقت طاری کر لیتے تو رومال سے باربارآنکھ کے بجائے اپنی ڈبڈبائی ہوئی ناک پونچھتے جاتے۔ پھر جب شدت گریہ سے ناک سرخ ہوجاتی توذراصبر آتا اور وہ عالم تصّورمیں اپنے کپکپاتے ہوئے ہاتھ سے تینوں بیواؤں کی مانگ میں یکے بعد دیگرے ڈھیروں افشاں بھرتے۔ اس سے فارغ ہوکرہرایک کو کہنیوں تک مہین مہین،پھنسی پھنسی چوڑیاں پہناتے بیاہتا کو چوڑیاں کم پہناتے تھے۔

حالانکہ اس سے پہلے بھی مرزا کو کئی مرتبہ ٹوک چکا تھا کہ خاقانیِ ہند استاد ذوؔق ہر قصیدے کے بعد منہ بھر بھر کے کُلّیاں کیا کرتے تھے۔ تم پر ہرکلمے، ہرفقرے کے بعد واجب ہیں، لیکن اس وقت مرحوم کے بارے میں یہ اول جلول باتیں اور ایسے واشگاف لہجے میں سن کرمیری طبیعت کچھ زیادہ ہی منغّض ہوگئی۔ میں نے دوسروں پر ڈھال کرمرزاکو سُنائی


‘‘خلق خدا کی زبان کس نے پکڑی ہے۔ لوگوں کا منہ تو چہلم کے نوالے ہی سے بند ہوتا ہے۔’’

۳

مجھے چہلم میں بھی شرکت کا اتفاق ہوا۔ لیکن سوائے ایک نیک طینت مولوی صاحب کے جوپلاؤکےچاولوں کی لمبائی اورگلاوٹ کومرحوم کےٹھیٹ جنّتی ہونےکی نشانی قراردےرہےتھے، بقیہ حضرات کی گل افشانی گفتارکاوہی انداز تھا۔ وہی جگ جگے تھے،وہی چہچہے

ایک بزرگوار جو نان قورمے کے ہرآتشیں لقمے کے بعد آدھا آدھا گلاس پانی پی کر قبل ازوقت سیر بلکہ سیراب ہوگئے تھے، منہ لال کر کے بولے کہ مرحوم کی اولاد نہایت ناخلف نکلی۔ مرحوم و مغفور شدومد سے وصیت فرماگئے تھے، کہ میری مٹی بغداد لے جائی جائے۔ لیکن نافرمان اولاد نے ان کی آخری خواہش کا ذرا پاس نہ کیا۔

اس پرایک منہ پھٹ پڑوسی بول اٹھے‘‘صاحب یہ مرحوم کی سراسر زیادتی تھی کہ انہوں نے خود تو تادم مرگ میونسپل حدود سے قدم باہر نہیں نکالا۔ حد یہ کہ پاسپوڑٹ تک نہیں بنوایا اور۔۔۔۔’’

ایک وکیل صاحب نے قانونی موشگافی کی‘‘بین الاقوامی قانون کے بموجب پاسپورٹ کی شرط صرف زندوں کے لیے ہے۔ مردے پاسپورٹ کے بغیر بھی جہاں چاہیں جا سکتے ہیں۔’’



‘‘اورجملہ نازنینان شہرچارمہینے دس دن تک میرے لاشے کو گود میں لیے، بال بکھرائے بیٹھی رہیں’’مرزا نے دوسرا مصرع لگایا۔

‘‘مگر صاحب وصّیتوں کی بھی ایک حد ہوتی ہے۔ چھٹپن کا قصّہ ہے۔ پیپل والی حویلی کے پاس ایک جھونپڑی میں39ء تک ایک افیمی رہتا تھا۔ ہمارے محتاط اندازے کے مطابق عمر 66 سال سے کسی طرح کم نہ ہوگی، اس لیے کہ خود کہتا تھا کہ پینسٹھ سال سے تو افیم کھا رہاہوں۔ چوبیس گھنٹے انٹاغفیل رہتا تھا۔ ذرانشہ ٹوٹتا تومغموم ہوجاتا۔غم یہ تھا کہ دنیا سے بے اولادا جارہا ہوں۔ اللہ نے کوئی اولاد دیرینہ نہ دی جو اس کی بان کی چارپائی کی جائز وارث بن سکے اس کے متعلق محلے میں مشہور تھا کہ پہلی جنگ عظیم کے بعد سے نہیں نہایا ہے۔ اس کو اتنا تو ہم نے بھی کہتے سنا کہ خدا نے پانی صرف پینے کے لیے بنایا تھا مگر انسان بڑا ظالم ہے

راحتیں اوربھی ہیں غُسل کی راحت کے سوا
ہاں تو صاحب جب اس کا دم آخر ہونے لگا تو محلے کی مسجد کے امام کا ہاتھ اپنے ڈوبتے دل پر رکھ کر یہ قول و قرار کیا کہ میری میت کو غسل نہ دیا جائے۔ بس پولے پولے ہاتھوں سے تیمّم کراکے کفنا دیا جائے ورنہ حشر میں دامن گر ہوں گا۔’’

وکیل صاحب نے تائید کرتے ہوئے فرمایا ‘‘اکثر مرنے والے اپنے کرنے کے کام پسماند گان کو سونپ کرٹھنڈے ٹھنڈے سدھورجاتے ہیں۔ پچھلی گرمیوں میں دیوانی عدالتیں بند ہونے سے چند یوم قبل ایک مقامی شاعر کا انتقال ہوا۔ واقعہ ہے کہ ان کے جیتے جی کسی فلمی رسالے نے بھی ان کی عُریاں نظموں کو شمندۂ طباعت نہ کیا۔ لیکن آپ کو حیرت ہوگی کہ مرحوم اپنے بھتیجے کو ایصال ثواب کی یہ راہ سُجھا گئے کہ بعد مُردن میرا کلام حنائی کاغذ پر چھپوا کر سال کے سال میری برسی پر فقیروں اور مدیروں کو بلا ہدیہ تقسیم کیا جائے۔

پڑوسی کی ہمت اور بڑھی ‘‘اب مرحوم ہی کو دیکھیے۔ زندگی میں ہی ایک قطعۂ اراضی اپنی قبر کے لیے بڑے ارمانوں سے رجسٹری کرالیا تھا گوکہ بچارےاس کا قبضہ پورے بارہ سال بعد لے پائے۔ نصیحتوں اور وصیتوں کا یہ عالم تھا کہ موت سے دس سال پیشتر اپنے نواسوں کے ایک فہرست حوالے کردی تھی، جس میں نام بنام لکھا تھا کہ فلاں ولد فلاں کو میرا منہ نہ دکھایا جائے۔ جن حضرات سے زیادہ آزردہ خاطر تھے، ان کے نام کے آگے ولدیت نہیں لکھی تھی۔تیسری شادی کے بعد انہیں اس کا طویل ضمیمہ مرتب کرنا پڑا، جس میں تمام جوان پڑوسیوں کے نام شامل تھے۔’’


اب پڑوسی نے تیغ زبان کو بے نیام کیا ‘‘مرحوم سداسے سُوء ہضم کے مریض تھے۔غذا تو غذا، بچارے کے پیٹ میں بات تک نہیں ٹھیرتی تھی۔ چٹ پٹی چیزوں کو ترستے ہی مرے۔ میرے گھر میں سے بتا رہی تھیں کہ ایک دفعہ ملیریا میں سرسام ہوگیا اور لگے بہکنے۔ بار بار اپنا سرمنجھلی کے زانو پر پٹختے اور سہاگ کی قسم دلا کر یہ وصیت کرتے تھے کہ ہر جمعرات کو میری فاتحہ، چاٹ اور کنواری بکری کی سری پر دلوائی جائے۔’’

مرزا پھڑک ہی توگئے۔ ہونٹ پرزبان پھیرتے ہوئے بولے ‘‘صاحب وصیتوں کی کوئی حد نہیں۔ ہمارے محلے میں ڈیڑھ پونے دو سال پہلے ایک اسکول ماسٹر کا انتقال ہوا، جنھیں میں نے عید بقرید پر بھی سالم و ثابت پاجامہ پہنے نہیں دیکھا۔ مگر مرنے سے پہلے وہ بھی اپنے لڑکے کو ہدایت کر گئے کہ

پل بنا،چاہ بنا،مسجدوتالاب بنا

لیکن حضورابّا کی آخری وصیت کے مطابق فیض کے اسباب بنانے میں لڑکے کی مفلسی کے علاوہ ملک کا قانون بھی مزاحم ہوا۔’’
‘‘یعنی کیا؟’’وکیل صاحب کے کان کھڑے ہوئے۔

‘‘یعنی یہ کہ آج کل پُل بنانے کی اجازت صرف پی۔ڈبلیو۔ڈی کو ہے۔ اور بالفرض محال کرچی میں چار فٹ گہرا کنواں کھود بھی لیا تو پولیس اس کا کھاری کیچڑ پینے والوں کا چالان اقدام خودکشی میں کردے گی۔ یوں بھی پھٹیچر سے پھٹیچر قصبے میں آج کل کنویں صرف ایسے ویسے موقعوں پر ڈوب مرنے کے لیے کام آتے ہیں۔ رہے تالاب ،توحضور لے دے کے ان کا یہ مصرف رہ گیا ہے کہ دن بھر ان میں گاؤں کی بھینسیں نہائیں اورصبح جیسی آئی تھیں،اس سے کہں زیادہ گندی ہو کر چراغ جلے باڑے میں پہنچیں۔’’

خدا خدا کرکے یہ مکالمہ ختم ہوا تو پٹاخوں کا سلسلہ شروع ہوگیا

‘‘مرحوم نے کچھ چھوڑا بھی؟’’
‘‘بچے چھوڑے ہیں’’
‘‘مگردوسرا مکان بھی تو ہے۔’’

‘‘اس کے کرایے کو اپنے مرزا کی سالانہ مرمت سفیدی کے لیے وقت کرگئے ہیں۔’’

‘‘پڑوسیوں کا کہنا ہے کہ بیاہتا بیوی کے لیے ایک انگوٹھی بھی چھوڑی ہے۔اگر اس کا نگینہ اصلی ہوتا تو کسی طرح بیس ہزار سے کم کی نہیں تھی۔’’

‘‘توکیا نگینہ جھوٹا ہے؟’’

‘‘جی نہیں۔ اصلی امی ٹیشن ہے’’

‘‘اوروہ پچاس ہزارکی انشورنس پالیسی کیا ہوئی؟’’

‘‘وہ پہلے ہی منجھلی کے مہر میں لکھ چکے تھے۔’’

‘‘اس کے بارے میں یار لوگوں نے لطیفہ گھڑرکھا ہے کہ منجھلی بیوہ کہتی ہے کہ سرتاج کے بغیرزندگی اجیرن ہے۔ اگر کوئی ان کو دوبارہ زندہ کردے تو میں بخوشی دس ہزار لوٹانے پرتیارہوں۔’’
‘‘مرحوم اگرایسا کرتے ہیں تو بالکل ٹھیک کرتے ہیں۔ ابھی توان کا کفن بھی میلا نہیں ہوا ہوگا۔ مگر سننے میں آیا ہے کہ منجھلی نے رنگے چنے دوپٹے اوڑھنا شروع کردیا ہے۔’’
‘‘اگر منجھلی ایسا کرتی ہے تو بالکل ٹھیک کرتی ہے۔ آپ نے سنا ہوگا کہ ایک زمانے میں لکھنؤ کے نچلے طبقے میں یہ رواج تھا کہ چالیسویں پرنہ صرف انواع و اقسام کے پرتکلف کھانوں کا اہتمام کیا جاتا،بلکہ بیوہ بھی سولہ سنگھارکرکے بیٹھتی تھی تاکہ مرحوم کی ترسی ہوئی روح کماحقہ،متمتّع ہوسکے۔’’مرزا نے ‘ح’ اور‘ ع’صحیح مخرج سے ادا کرتے ہوئے مَرے پر آخری دُرّہ لگایا۔

واپسی پر راستے میں میں نے مرزا کو آڑے ہاتھوں لیا‘‘جمعہ کو تم نے وعظ نہیں سنا؟ مولوی صاحب نے کہا تھا کہ مَرے ہُوؤں کا ذکر کرو تو اچھائی کے ساتھ۔ موت کو نہ بھولو کہ ایک نہ ایک دن سب کو آنی ہے۔’’

سڑک پار کرتے کرتے ایک دم بیچ میں اکڑ کر کھڑے ہوگئے۔ فرمایا ‘‘اگر کوئی مولوی یہ ذمّہ لے لے کہ مرنے کے بعد میرے نام کے ساتھ رحمتہ اللہ لکھا جائے گا تو آج ہی۔۔۔۔اِسی وقت،اِسی جگہ مرنے کے لیے تیاّرہوں۔ تمہاری جان کی قس سم’’

آخری فقرہ مرزا نے ایک بے صبری کار کے بمپر پر تقریباً اکڑوں بیٹھ کر جاتے ہوئے اداکیا۔

جولائی 1961ء

انتساب
یوسف ناظم
ادب میں بہت سی چیزیں ایسی ہیں جن کی نوعیت غیر قانونی نہ سہی،مشتبہ ضرور ہے۔ انھیں میں سے ایک انتساب ہے۔ انتساب نہ تو کوئی صنف ادب ہے نہ ادب کی کوئی شاخشاخشسانہ ضرور ہےاردو میں انتساب کو آئے ہوئے زیادہ عرصہ نہیں گزرا۔ یہ دورِ مغلیہ کے بعد کی چیز معلوم ہوتی ہے۔ بہت زیادہ قدیم ہوتی تو اب تک متروک ہوجاتی۔متروک نہ ہوتی تو مکروہات میں ضرور شمار ہونے لگتی۔ آج بھی ایسے لوگ موجود ہیں۔ جنہوں نے اچھے دن دیکھے تھے۔ ان دنوں انتساب نہیں ہواکرتا تھا۔ لوگ خوشی خوشی کتابیں پڑھا کرتے تھے اس زمانے میں کتابیں تھیں بھی کم انتساب کی تحریک،پڑھے لکھے لوگوں کی اجازت بلکہ ان کے علم و اطلاع کے بغیراچانک شروع ہوئی اور جب یہ شروع ہوئی اس وقت کسی کے ذہن میں یہ خیال بھی نہیں آیا کہ آگے چل کر یہ اتنی خطرناک صورت اختیار کرے گی کہ صرف انتساب کی خاطر کتابیں لکھی جانے لگیں گی اور ان کے شائع کیے جانے کے لیے متعلقہ لوگ جان کی بازی لگادیں گے۔انتساب کو ادب میں اب وہی مقام حاصل ہے جو سترھویں صدی میں شہنشاہ اکبر کے دربار میں بیربل اور راجا ٹوڈرمل کو حاصل تھا۔بیربل اور ٹوڈرمل کے فرائض منصبی ایک دوسرے سے بالکل مختلف تھے اور مزاجاً بھی ان دونوں میں کوئی چیز مشترک نہیں تھی۔اسی لیے ان دونوں کا نام ایک ساتھ لیا گیا۔ انتساب بھی اپنے صفات کے اعتبار سے اتنے ہی مختلف اور متضاد ہوتے ہیں۔

ادب کے نصاب میں انتساب اگرچہ اختیاری مضمون ہے لیکن بے انتساب کتاب اس موسیقار کی طرح ہوتی ہے جو سُر میں نہ ہو۔ آج بھی اکثر کتابیں یوں ہی چھپ جاتی ہیں یوں ہی سے مراد ایسی جن میں صفحۂ انتساب نہیں ہوتا۔ یہ بھی کوئی بات ہوئی۔صفحۂ انتساب موجود نہ ہو تو قاری کے ذہن میں پہلی بات یہ آتی ہے کہ مصنف میں قوت فیصلہ کا فقدان ہے۔ یہ تو نہیں کہا جاسکتا کہ اپنی تصنیف لطیف کو کسی کے نام معنون نہ کر کے مصنف نے کسی کا حق غصب کیا ہےلیکن اسے تساہل تو کہا ہی جاسکتا ہے۔ ایک ادیب میں قوت فیصلہ ہونی ہی چاہئے۔ بہت سے ادیب تو اپنے انتسابوں کی وجہ سے پہچانے جاتے اور ترقی کرتے ہیں۔ انتساب کا کچھ نہ کچھ نتیجہ تو نکلتا ہی ہے مشکل یہ بھی ہوگئی ہے کہ اگرکتاب میں صفحۂ انتساب نہ ہو تو اسے بداخلاقی بلکہ بدنیتی سمجھا جانے لگا ہے—مری تعمیر میں مضمر ہے اک صورت خرابی کی
انتساب ہر کسی کے استعمال کی چیز نہیں ہے۔ اس کے لیے ذرا ترقی کرنی پڑتی ہے مضمون، افسانے، غزل یارباعی کا انتساب نہیں ہوا کرتا۔ تہنیتی اور تعزیتی قطعات جن کے آخری مصرعے سے کسی واقعے یا سانحے کی تاریخ نکلتی ہوصحیح یا غلط، انتساب کی تعریف میں نہیں آتے۔ خود قصیدہ بھی جو کافی طویل اور سوائے ممدوح کے دوسروں کے لیے صبرآزما ہوتا ہے۔ انتساب تو ایک نازک چیز ہوتی ہے اوراہم بھی۔ اس کے لیے پوری ایک کتاب لکھنی پڑتی ہے۔ اس میں ضخامت کی کوئی قید نہیں۔ اگر وہ کتاب نہیں صرف کتابچہ ہے تب بھی اس کا انتساب جائز ہے۔صندوق اورصندوقچے میں کیا فرق ہے کوئی فرق نہیں۔بلکہ صندوقچہ زیادہ قیمتی چیزوں کے لیے استعمال ہوتا ہے۔

انتساب اورنذرمیں بڑافرق ہے۔نذربظاہرانتساب سےملتی جلتی چیز معلوم ہوتی ہے لیکن اسے زیادہ سے زیادہ انتساب کی طرف پہلا قدم سمجھا جاسکتا ہے کچھ شاعراپنی ایک مختصرسی غزل جس میں پورے7شعربھی نہیں ہوتےکسی پرچےمیں چھپواتےوقت اسے اپنے سے ایک سینئر شاعر کے نام نذر کردیتے ہیں، یہ نجی طور پر توجائز ہے،لیکن اس کی ادبی حیثیت صفر سے بھی کچھ کم ہوتی ہے۔ شاعرتومشاعروں میں اپنا کلام سنانے کے دوران بھی اپنے اشعارظاہر ہے انھیں کے ہوتے ہوں گے مختلف سامعین جنھیں وہ اپنی دانست میں معززین سمجھتے ہیں کی نذر کرتے رہتے ہیں اور کسی دوسرے مشاعرے میں وہی نذر شدہ اشعار بانیان مشاعرہ میں سے کسی اور کی خدمت میں پیش کیے جاتے ہیں۔اسے انتساب سےکیا تعلق ہوسکتا ہے۔اسے نذر کہنا بھی خوش اخلاقی ہے۔ یہ صرف ایک عادت ہے جو مصالح انتطامی کی بنا پر اختیار کی جاتی ہے اور یہ رفتہ رفتہ اتنی جڑ پکڑ لیتی ہےکہ شاعر سے صرف اسی وقت چھوٹتی ہے جب اس کا مشاعروں میں آنا جانا موقوف ہوجاتا ہے۔ اس کے برخلاف انتساب یوں جگہ جگہ استعمال کرنے کی چیز نہیں ہے بلکہ اس کی ایک مستقل اور دائم حیثیت ہے،یعنی اگراتفاق سے جسے حسن اتفاق نہیں کہا جاسکتا کسی کتاب کے دوسرے اڈیشن کے چھپنے کی نوبت آئے تو اس اڈیشن میں بھی،سابقہ انتساب حسب حال برقرار رہے گا چاہے ممدوح کی وفات ہی کیوں نہ واقع ہو چکی ہو۔ اپنا بیان مع انداز بیان اوراپنا کلام مع زور کلام کسی حد تک واپس لیا جاسکتا ہے لیکن ایک مرتبہ کے کیے ہوئے انتساب پر ہاتھ نہیں ڈالا جاسکتا،یہ کمان سے نکلے ہوئے تیر کی طرح ہوتا ہے۔

انتساب کی کئی قسمیں ہوتی ہیں۔ جتنی تصنیفات اتنی ہی قسمیں لیکن سہولت کی خاطرانھیں چند قسموں میں تقسیم کیا جاسکتا ہے۔ تقسیم کا عمل ان دنوں بہت ضروری ہےاوراسے مجلس اقوام متحدہ کی تائید حاصل ہے۔

انتساب کی موٹی موٹی قسمیں یہ ہیں۔
حروف تہجی کے نام اس انتساب میں قارئین کو پتا نہیں چلتا کہ اس تصنیف کا اشارہ کس کی طرف ہے۔ اس کا فیض مصنف اور ممدوح کی حد تک محدود رہتا ہے ان دونوں کے قریبی دوستوں اور چند مخصوص سہیلیوں کوالبتہ اس بات کی اطلاع ہوتی ہے کہ اس حروف تہجی کے پردئہ نگاری کے پیچھے کون چھپا ہوا ہے۔ یہ بات آہستہ آہستہ کوٹھوں چڑھتی ہے۔ اب تو لفٹ کی بھی سہولت موجود ہے۔


نام پر
اس حسین کے جس کا نام

نیلگوں آسمان کے صفحے پر

روشنی کے قلم نے لکھا ہے

یقین کے ساتھ کہا جاسکتا ہے کہ یہ انتساب رائیگاں نہیں کیا ہوگا۔


اسی طرح بلراج کو مل نے اپنی ‘‘نژاد سنگ’’بچھڑے ہوئے دوستوں کے نام معنون کی ہے اورآج کل بچھڑے ہوئےدوستوں کی تعداد‘‘جاریہ’’دوستوں سےکچھ زیادہ ہی ہے۔شناخت دونوں کی مشکل ہے۔ یوں بھی اب دوست ایک ہی جگہ رہتے ہیں لیکن بچھڑے رہتے ہیں۔ یہ خاموش ادبی معرکہ ہوتا ہے۔

غلام ربانی تاباں نے ذوق سفرکا انتساب اس طرح کیا ہے ‘‘میرے وہ دوست جنھیں میری شاعری پسند ہے اب اس بوجھ کو سنبھال لیں۔ انھیں کے نام یہ کتاب معنون کرتا ہوں۔’’اس انتساب میں بھی شناخت مشکل ہے۔ کوئی آگے بڑھ کرنہیں کہتا کہ یہ کتاب میرے نام ہے۔

کرنل محمد خاں نے‘‘بجنگ آمد’’کے انتساب میں نہ صرف یہ کہ اپنی وردی سے اپنی بے پناہ محبت کا مظاہرہ کیا ہے بلکہ عملۂ فوج کے بھی ایک مخصوص طبقےسےاپنی دلچسپی کا اعلان کیا ہے۔وہ اپنے انتساب میں کہتے ہیں‘‘ان تمام لفٹینٹوں کےنام جو بھی تھے آج ہیں یا آئندہ ہوں گے’’مصنف کی ذہانت اورطباعی نے اپنے انتسابیوں کی تعداد کو لامحدود کر دیا ہے، ان کا تواثرہمیشہ برقرار رہے گا۔ کرنل محمد خاں جیسے ذہین شخص کو فوج میں جانے کی کیا ضرورت تھی وہ تو کسی معقول جگہ بھی جاسکتے تھے۔

تجریدی انتساب بھی دیکھنے میں آتے ہیں۔ یہ خال خال ہیں لیکن ہیں ضرور۔ سب سے پہلا تجریدی انتساب غالباً 1968ء میں کیا گیا تھا جب سریندر پرکاش کی کتاب‘‘دوسرے آدمی کا ڈرائنگ روم’’شائع ہوئی تھی۔ یہ انتساب تھا ان تصویروں کے نام جواظہار کےڈرائنگ روم میں آویزاں ہیں۔ظاہر ہے کہ یہاں‘اظہار’کسی شخص کا نام نہیں ہے۔ شخص کا نام ہوتا تو جلی حروف میں لکھا جاتا اور ایک فٹ نوٹ کے ذریعے وضاحت کی جاتی ہے کہ یہ کون صاحب ہیں۔ یہ بھولا بسرا انتساب اصل میں یوں یاد آگیا کہ 198

ء میں غیاث متین نے اپنے مجموعۂ کلام ‘‘زینہ زینہ راکھ’’ کا انتساب بھی‘‘جدید اظہار’’کے نام کیا ہے۔اوّل الذکر انتساب یقیناً بہتر ہے کیونکہ زیادہ پیچیدہ ہے۔

کرارنوری کےمجموعۂ کلام‘‘میری غزل’’کا انتساب‘‘انسانی ارتقا’’کے نام کیا گیا ہے، لیکن اسے زیادہ سے زیادہ نیم تجریدی انتساب کا نام دیا جاسکتا ہے۔ اس میں ابہام کم ہے اس انتساب سے یہ بات ضرور سامنے آئی ہے کہ غزل کا انسانی ارتقا سے قریبی تعلق ہے۔

کرشن چند نے اپنی ایک تصنیف کا انتساب اس کتے کے نام کیا ہے۔ جس نے انھیں متھرا میں کاٹ کھایا تھا یہ انتساب تجریدی تو نہیں لیکن تفریحی ضرور ہے اورکہانہیں جاسکتا کہ اس انتساب سے کتنے لوگوں کی حق تلفی ہوئی ہے وہ کتا تو بہرحال بے حد سنجیدہ ہوگیا ہوگا۔ شوکت تھانوی کے بھی ایک انتساب کو تفریحی انتساب کا نام دیاجاسکتا ہے کیونکہ یہ انتساب خود مصنف کے اپنے نام ہے۔‘‘اقربا پردری کے اس دور میں اپنے نام’’۔ تفریح کا عنصرتواس انتساب میں ہے ہی لیکن سچ بات یہ ہے کہ کتاب کسی اورکے نام معنون کی بھی نہیں جاسکتی تھی۔ کتاب ہے‘‘بیگم صاحبہ’’۔

فکرتونسوی کے بھی ایک انتساب پرتفریحی انتساب کا اطلاق ہوسکتا ہے لیکن گمان غالب یہ ہے کہ فکر تونسوی نے سچ کہا ہوگا۔وہ مزاح نگار ہیں اس لیے لوگ اسے تفریحی انتساب سمجھے۔انتساب ہے‘‘خدا کے نام جو مجھے دنیا میں بھیج کر شرمندہ ہے’’۔ کتاب کا نام بھی انہوں نے رکھا تو رکھا‘‘بدنام کتاب’’۔ سچ کہنے کی کوئی حد ہے یا نہیں

باقی کے انتساب جو تعداد میں زیادہ ہیں، خالص شخصی نوعیت کے ہیں۔ یہ والدین کے نام ہیں یا بیٹے بیٹیوں، بھائی بہنوں اور دوسرے عزیز واقارب کے نام۔ لیکن ان میں اکثریت بیویوں کے نام انتسابوں کی ہے اور ہونی بھی چاہئے۔ اوّل خویش کی بنا پر نہیں۔بلکہ اس لیے کے ادب کی تخلیق میں جو بھی وقت صرف ہوتا ہے وہ چرایا ہوا وقت ہوتا ہے اور اگر اس چوری پر بیویاں تحدید عائد کردیں تو آدھی سے زیادہ کتابیں چھپنی بند ہوجائیں انگریزی کی ایک کتاب کا انتساب البتہ کچھ اس طرح کا تھا۔‘‘اپنی بیوی کے نام جو اس کتاب کی اشاعت میں اگر میرا ہاتھ نہ بٹاتیں تو یہ کتاب آج سے 5 سال پہلے چھپ جاتی۔’’

بیویوں کےنام ایک سےایک خوبصورت انتساب ہم نے دیکھے ہیں۔ اس انتساب کے ساتھ کوئی خوب صورت فقرہ لکھا ہوتا ہے یا کوئی بولتا ہوا مصرع جس میں ایجاب و قبول کی مہک کے علاوہ اور بہت سی ناقابل بیان چیزیں ہوتی ہیں۔ جمیل الدین عالی نے اپنے سفر نامے کا انتساب اس طرح کیا ہے۔

‘‘اپنی گھر والی—طیّبہ بانو کے نام


میں جانوں تیرے پاپی من کوگھروالی یاد آئے
قیاس کہتا ہے اور بآوازبلند کہتا ہے کہ پاپی من،اس سے پہلےاردو میں صرف ڈاکٹراقبال کے ہاں استعمال ہوا ہے۔ جمیل الدین عالی کا یہ انتساب، انتساب نگاری کی اچھی مثال ہے اور وہ اس لیے کہ شاعر نےخاص انتساب کے لیےایک تازہ شعرکہا ورنہ اکثرشعراکواپناپہلےکاکہا ہوا شعریا مصرع نذرکرتےہوئےدیکھا گیا ہے۔ شریک حیات خواتین یقیناً تازہ شعر کی مستحق ہوتی ہیں۔ یہ سفرنامہ دوحصوں میں ہے لیکن اس کا دوسرا نصف بھی، نصف بہتر ہی کے نام ہے۔

‘‘پھراپنی گھروالی کےنام۔کم تنخواہ اور پانچ چھوٹے چھوٹے بچوں کے ساتھ انہوں نے وہ روزوشب اکیلے گزارے جو میں نے سیروتفریح میں خرچ کیے۔ اگر وہ ایسی نہ ہوتیں تو میں بھی ایسا نہ ہوتا۔’’اس آخری فقرے کا مطلب ہرگز ہرگز یہ نہیں ہوسکتا کہ ‘‘اگروہ ایسی نہ ہوتیں تو میں کبھی اتنے لمبے سفر پر نہ جاتا۔’’ ہم سوچتے ہیں ایسا خیال ہمارے ذہن میں آیا کیسے۔


قیصرالجعفری نے اپنے مجموعۂ کلام ‘‘سنگ آشنا’’ کے انتساب میں بھی خود اپنا شعر استعمال کیا ہے۔ اپنی‘‘جنت’’کے نام

جو خواب میں دیکھوں گا تجھ کو بھی دکھاؤں گا



شریک حیات کے نام انتساب کرتے وقت بعض صورتوں میں احترام بھی ملحوظ رکھنا پڑتا ہے۔ اس معاملے میں مشتاق یوسفی سب سے بازی لے گئے اور وہ یوں کہ ان کی کتاب کا نام ہی خاکم بدہن ہے۔ اس لیے ان کے انتساب کا ذکر بس اسی طرح کیا جاسکتا ہے کہ ‘خاکم بدہن اور یس فاطمہ کے نام— میرے نظریے کی تصدیق کہ ظرافت اور شرافت توام بہنیں ہیں، ان کے ایک اور انتساب سے ہوتی ہے۔

فضل حسین اور مسرت علی صدیقی کے نام۔

اچھا ہوں یا برا ہوں پر یاد ہوں تمہارا ۔زرگزشت

پتا نہیں یہ مصرع کس شاعر کا ہے لیکن شعرا کے کچھ مصرعے اور اشعار انتساب کے لیے بہت موزوں اور کاگرثابت ہوتے ہیں اور انتساب میں کچھ اس طرح چسپاں ہوتے ہیں گویا اسی غرض کے لیے کہے گئے ہوں۔ برس ہا برس گزرنے پر بھی ان کی چمک دمک میں کوئی فرق نہیں آتا بلکہ رنگ کھلتا جائے ہے جتنا کہ اڑتا جائے ہے۔ بیدل نے خود اپنےدیوان کا انتساب کیا ہو یا نہ کیا ہولیکن ان کا ایک مصرع بہرحال انتساب کے لیے کافی مقبول ہوا ہے۔ سردار جعفری نے‘‘ایک خواب اور’’کے انتساب میں انھی کے مصرعے سے اپنے انتساب کو مکمل کیا ہے۔

کہ گل بدست توازشاخ تازہ تر ماند

اور ضرب کلیم کے انتساب میں ڈاکٹر اقبال نے بھی یہی مصرع بلکہ بیدل کے تین شعر لکھے ہیں جن میں یہ شعر بھی ہے۔
بگیر ایں ہمہ سر مایۂ بہار ازمن

کہ گل بدست تواز شاخ تازہ تر ماند
فضیل جعفری نے‘‘رنگ شکستہ’’کے انتساب کی منزل خسرو کے شعر کی مدد سے طے کی ہے۔ اس کی ایک وجہ شاید یہی ہے کہ ان کا مجموعۂ کلام 1980 میں چھپا تھا۔ جب ہندستان میں خسرو شناسی کا دور دورہ تھا خسرو کو اس سے پہلے کبھی اتنا نہیں سمجھا گیا— شعر یہ ہے۔

بخدا کہ رشکم آید بدوچشم روشن خود

کہ نظر دریغ باشد بچناں لطیف روے

واقعہ یہ ہے کہ بعض شعر،بوقت انتساب ناگہانی طور پر‘‘عطیہ غیبی’’کی شکل میں مل جاتے ہیں۔ یہ شعر بھی انھیں میں سے ایک ہے۔ اسے عطیۂ حاضر بھی کہا جاسکتا ہے

اردو کے کچھ شعر بھی انتساب کے لیے موزوں قرار پائے ہیں اور مصنف کا حافظہ اگر ساتھ دے تو ایک سے ایک حسب حال شعر ہاتھ آسکتا ہے۔ عزیز قیسی نے‘‘آئینہ در آئینہ’’کا انتساب ‘‘مختار من’’کے نام کیا ہے اور میرؔ کے ایک شعر کا انتخاب کیا ہے۔

منہ نظر آتے ہیں دیواروں کے بیچ
آئینہ خانہ کے لفظ سے انتساب میں کوئی صنعت شعری بھی آگئی ہے جس کا نام اس وقت یاد نہیں آرہا ہے۔ البتہ‘مختار من’کے نام سے میر کا وہی مصرع ذہن میں آرہا ہے جس میں کہا گیا ہے ع

ناحق ہم مجبوروں پر یہ تہمت ہے مختار کی
اگر کوئی مصنف اپنی تصنیف کسی شاعر کے نام معنون کرتا ہے تو ایسے موقعوں پر کسی دوسرے شاعر کے مصرعوں کے استعمال کرنے سے بہتر یہ ہوتا ہے کہ خودصاحب انتساب کے کسی شعر یا مصرعے سے استفادہ کیا جائے۔ راجندر سنگھ بیدی نے ایک چادر میلی سی، کے انتساب میں اس نقطے کو پیش نظر رکھا ہے اور مجروح سلطان پوری کے نام کتاب معنون کرتے وقت انھیں کا ایک مصرع رقم کیا ہے رقم بمعنی کوٹ ع
اپنا لہو بھی سرخی شام و سحر میں ہے

اس انتساب میں قربت اور سہولت دونوں عناصر موجود ہیں۔غالب کے الفاظ میں اسے تکرار دوست کہا جاتا ہے لیکن وہ تکرار نہیں جو بحث و تکرار کی صورت اختیار کر لیتی ہے۔

‘انتخاب وجد’کے انتساب میں اقبال کا مصرع‘‘دلبری باقاہری پیغمبری است’’یہ انتساب حسین کے نام ہے اور حسین مصور ہیں۔اب انتساب میں کوئی تصویر تو نہیں رکھی جاسکتی شاعر نے اپنا کوئی شعریہاں اس لیے نہیں لکھا کہ حسین کےنام توایک پوری نظم اسی انتخاب میں موجود ہے۔ اسے تاکیدی انتساب کہا جاسکتا ہے۔ اسے پینا ہی پڑتا ہے۔

انتساب کے لیے کسی ذی روح فرد کی موجودگی یعنی وجود ضروری نہیں ہے۔جیسے جیسے دن گزرتےجارہے ہیں۔ انتساب میں سہولتیں پیدا ہوتی جارہی ہیں اورانتساب کی اصلی خوبی یہی ہے کہ اسے جس طرح چاہے برتا جائے۔عتیق صدیقی نے اپنی کتاب‘‘یادوں کے سائے’’کا انتساب ان دنوں کے نام کیا ہے جو قاہرہ میں گزرے۔ اس لیے انتساب کسی اہل کمال یا کسی خوش خصال یا اہل و عیال ہی کے نام نہیں ماہ و سال کے نام بھی ہوسکتا ہے۔اس میں کسی کو اعتراض یا شکایت کی گنجائش نہیں ہے۔بعض انتساب تو وصیت نامے معلوم ہوتے ہیں۔ ایسے انتساب میں ہر کسی کا حصہ ہوتا ہے۔

مضمون کا انتساب ہوتا نہیں ہے، ورنہ اس مضمون کا انتساب صرف اسی شخص کے نام ہوسکتا تھا جس نے انتساب نگاری کا سنگ بنیاد رکھا۔ اس وقت چونکہ ادب میں کئی کارآمد بحثیں چھڑی ہوئی ہیں اس لیے ایسے کرائسس کے موقعےپرکوئی نئی بحث چھیڑنا مناسب نہیں معلوم ہوتا۔فی الحال اس شخص کا نام جو صرف ایک حرف تہجی کی شکل میں ہے اپنی ہی حد تک رکھنا چاہئے۔

پس نوشت کچھ کتابیں ایسی بھی ہیں جو خاتون ادیباؤں نے شوہروں کے نام معنون کی ہیں لیکن ان کی تعداد کم ہے۔ یعنی کتابوں کی تعداد نہ کہ شوہروں کی۔اس طرح کے انتساب سے ایک شریف الطبع اور اچھا خاصا شوہر افسانے اور شعروغیرہ پڑھنے کی عادت میں مبتلا ہو کر چند دنوں بعد گھر سے اوراس کے بعد اس عالم فانی سے دل برداشتہ ہوجاتا ہےاوراس کی زبان پربس یہی مصرع رہتا ہے۔ع اکتا گیا ہوں یارب دنیاکی محفلوں سے۔



عشق باز ٹڈہ
خواجہ حسن نظامی

ہزاروں لاکھوں ننھی سی جان کےکیڑوں پتنگوں میں ٹڈہ ایک بڑےجسم اوربڑی جان کاعشق بازہےاورپروانےآتےہیں توروشنی کےگردطواف کرتےہیں۔بےقرارہوہوکرچمنی سےسرٹکراتےہیں۔ ٹڈے کی شان نرالی ہے۔ یہ گھورتا ہے۔مونچھوں کو بل دیتا ہےاوراچک کرایک حملہ کرتا ہے۔ سمجھتا ہوگا میں ٹکرمارکرروشنی کوفتح کرلوں گا۔ سب کم ذات چھوٹےرقیبوں کی آنکھ میں خاک ڈال کراپنی محبوبہ کواڑاکرلےجاؤں گا۔ اورآکھہ کےدرخت پربیٹھ کراس کوگلےلگاؤں گا۔میرےگیت سن کرروشنی ہمیشہ ہمیشہ کومیری تابعداربن جائےگی۔

پرہائےعشق کےکوچہ میں کس کا خیال پوراہواہے۔ کس کی آرزوبرآئی ہے۔ کون بامراد رہا ہے جو ٹڈہ کا ارمان پوراہوتا۔ حسرت نصیب اُچک اُچک ۔ پھُدک پھُدک کر۔ گھورگھورکررہ جاتا ہےاورنور پر قبضہ میسرنہیں آتا۔

مجھ کوان عاشق زارکیڑوں نےبہت ستایا ہے۔ میرے رات کےمطالعہ میں یہ شریربڑارخنہ ڈالتےہیں۔ سرکےبالوں میں آنکھوں میں کانوں میں گھسےچلےآتےہیں۔ کوئی پوچھےکہ بھئی آدمی کےسرکیوں ہوتےہوجس پرجی آیا ہےاس کےپاس جاؤ۔ اس سےملنےکی کوشش کرو۔

مگروہ توزمانہ کی تاثیرہے۔آج کل ہرعشق بازباتوں اورلسان ہوگیا ہے۔ جان دینےاورمعشوق پرقربان ہوجانےکی ہمت جانوروں تک میں نہیں۔اب وہ وقت گیا۔ شیخ سعدی نےبلبل کوپروانےکی سرفروشی کا طعنہ دیا تھا۔ اورکہا تھا کہ عشق پروانے سےسیکھ کربولتا نہیں ایک دفعہ آکرجان دیدیتا ہے۔

اب توپروانےبھی آتےہیں تو آدمیوں کوستاتےہیں۔ ان کےناک کان میں گھستےہیں۔ تاکہ وہ ان کی عشق بازی سےآگاہ ہوجائیں۔ نمود کا شوق آدمیوں سےگزرکرجانوروں تک میں سرایت کرگیا۔ ان دنوں ہر ہستی دکھاوے اورریاکاری کی مشتاق ہے۔ یہ کیڑے صرف اپنےعشق کا اظہارکرنےکوآدمی پرگرے پڑتےہیں تاکہ اس کوعلم ہوجائےکہ ان کو روشنی سےمحبت ہے۔

ذراانصاف کرنا۔ کل میں نےمسہری کےپردے ڈال کرسرہانےروشنی رکھی کہ اب توان نسوبازوں سےچھٹکاراملےگا۔ مگرموذی ننھےکیڑےمسہری کےچھوٹےسوراخوں میں گھس آئےاور ایسی شورش کی کہ میں نےکتاب اٹھا کردےماری۔ غصہ سے بیتاب ہوگیا۔ دیوانوں کی طرح کیڑوں کو،برسات کواوراس موسم کی رات کوبرابھلا کہا۔

اورتواورغسل خانہ توالگ کونہ میں ہے۔اس کےدروازہ پرتوچلمن پڑی ہوئی ہے۔ وہاں بھی ان فتنوں کی فوج گھستی چلی جاتی ہے۔ کیونکہ غسل خانہ میں بھی ان کی فاحشہ معشوقہ روشنی رکھی ہے۔



جنت یا دوزخ
عطاء الحق قاسمی
میں کبھی کبھی سوچتا ہوں جنت کیسی ہوگی؟ہردفعہ عجیب وغریب نقشے میرے ذہن میں آتے ہیں۔ اسی طرح کبھی خیال آتا ہے کہ اگر مجھے جنت میں داخلہ مل گیا تو میری زندگی وہاں کس طرح کی ہوگی، اور پھر اس حوالے سے کئی باتیں ذہن میں آنے لگتی ہیں۔ مثلاً میں سوچتا ہوں میرا یاقوت کا محل ہوگا، میری خواب گاہ بھی سیمنٹ اورریت کی بجائے قیمتی ہیرے اور موتیوں سے بنی ہوگی، اس کے پردے ایسے ہوں گے اور فرنیچر ویسا ہوگا، صبح شہد کی نہر کے کنارے ایک توس پر تھوڑا سا شہد لگاؤں گا اور دودھ کی نہر میں سے ایک کپ دودھ لے کر ناشتہ کروں گا، دو چار حوریں میری ٹانگیں دبا رہی ہوں گی، مگر ساتھ ہی خیال آتا ہے کہ جنت میں ٹانگوں میں دردتو ہونی نہیں لہٰذا یہ کام ان سے لینے کا کیا تُک ہے؟ ویسے بھی یہ حوریں اربوں کھربوں سال عمر کی ہوں گی پتہ نہیں ان عمر کی حوروں سے کبھی بھی کسی قسم کا کوئی کام لیا جاسکے گا بھی کہ نہیں؟ تو چلو پھر غلمان پنکھا جھل رہے ہوں گے،مگر پھر میں نے سوچا جنت میں کون سی گرمی ہونی ہے کہ وہ پنکھا جھلیں گے، چنانچہ مجھےان کا کوئی مصرف سمجھ نہیں آیا۔یک دل خوش کن خیال یہ آیا کہ علی الصبح اٹھ کر پہلےنماز پڑھوں گا، پھر دودھ اور شہد کی نہروں کے کنارے گھنٹہ ڈیڑھ گھنٹہ سیر کروں گا تاکہ صحت ٹھیک رہے،مگر مجھے اپنے اس خیال پہ ہنسی آگئی، بھلا جنت میں صحت کی برقراری کے لئے سیر کی کیا ضرورت ہے، وہاں تو نہ بیماری ہے، نہ موت ہے، نہ بڑھاپا ہے، صرف جوانی ہی جوانی ہے۔ان سوچوں کے دوران اچانک ایک خیال نے مجھے پریشان کردیا کہ میں صبح سے رات تک کا وقت گزاروں گا کیسے؟ نہ وہاں حلقہ ارباب ذوق ہے، نہ وہاں سے کوئی اخبار نکلتا ہے، نہ وہاں تعلیمی ادارے ہیں اورمیرے تینوں شوق یعنی ادبی محفلیں، کالم نگاری اور تدریس تو انہی سے وابستہ ہیں۔ پھر میں نے سوچا صبح سے رات گئے تک اللہ تعالیٰ کی عبادت کروں گا مگراس کام پرتوفرشتےمامورہیں جوازل سے خدا کی حمدوثنا میں مشغول ہیں۔جنت میں طرح طرح کے کھانے ہوں گے، انواع و اقسام کے پھل اورمیوے ہوں گے،مگر اس خیال سے بھی میری تسلی نہیں ہوئی کیونکہ سارا دن کھاتے رہنے سے تو وقت نہیں گزرسکتا،چنانچہ بالآخرمیں نے یہ معاملہ اللہ تعالیٰ پرچھوڑدیا کہ صرف وہی جانتا ہے جنت کیسی ہوگی اور جنتیوں کےمشاغل کیا ہوں گے؟

جنت کے بعد میرا دھیان جہنم کی طرف گیا اور میں نے سوچا اگر خدانخواستہ مجھے میرےاعمال کی وجہ سے جہنم میں بھیج دیا گیا تو میرا کیا بنےگا؟یہ سوچ کر ہی میرے رونگٹے کھڑے ہوگئے کہ وہاں بار باردہکتے ہوئے الاؤ میں پھینکا جائے گا، پیاس لگنے پرپانی کی جگہ پیپ پلائی جائے گی، فرشتوں نے کاندھوں پر بڑے بڑے گرز رکھے ہوں گے اور وہ دوزخیوں کو مارمارکر ان کا بھرکس نکال دیں گےمگر یہ سوچ کر تسکین ہوئی کہ دنیا میں جن لوگوں نے ہمیں گمراہ کیا، ان کے چہروں پرریاکاری کے پردے پڑے ہوئے تھے،وہ تھے کچھ اورمگر ظاہر کچھ اور کرتے تھے اور یوں ہم ان کے ظاہر سے دھوکا کھا گئے چنانچہ جب جہنم میں ان سے ملاقات ہوگی تو ان کے اصلی چہرے سامنے ہوں گے اور میں ان سے پوچھوں گا کہ تم نے ہمارے ساتھ دھوکا کیوں کیا؟ یہاں علماسوئے ہوں گے، انصاف کا خون کرنے والے جج صاحبان ہوں گے، ظلم و زیادتی اور آئینہ حدود سے تجاوز کرنے والے صاحبان اقتدار ہوں گے، برصغیر کے مسلمانوں کی عظیم پناہ گاہ پاکستان کےخلاف سازشیں کرنےوالےاوراسے ذلت سےدو چار کرنے والے سیاست دان اور جرنیل ہوں گے،میں ان سب سے پوچھوں گا کہ پاکستانی مسلمانوں نے تمہارا کیا بگاڑا تھا جو تم ان کے اعتماد کو ٹھیس پہنچاتے رہے اور ان کے لئے ان زندگی کو بھی جہنم بنادی؟ مگر پھر میں نے سوچا اس کا کیا فائدہ؟ جو ہونا تھا، وہ تو ہوگیا، ان لوگوں کو سزا ان کی زندگی میں ملتی جو پاکستان کی جنت کو دوزخ بنانے میں لگے رہے مگر پھر سوچا چلو دیر سے ہی سہی لیکن ان کا حساب کسی نے تو لیا اور حساب لینے والا بھی وہ جو کڑے احتساب میں بھی کسی سے نا انصافی نہیں ہونے دیتا


وہاں سے لوٹ کے آئے کوئی تو بتلائے

وہاں پہ کیا ہمیں ملتا ہےکیا نہیں ملتا




جنتری نئے سال کی

آمدبہارکی ہےجو بلبل ہے نغمہ سنج۔ یعنی بلبل بولتا تھا یا بولتی تھی تو لوگ جان لیتے تھے کہ بہار آئی ہے۔ ہم نئے سال کی آمد کی فال جنتریوں سے لیتے ہیں۔ ابھی سال کا آغاز دور ہوتا ہے کہ بڑی بڑی مشہور عالم، مفید عالم جنتریاں دوکانوں پر آن موجود ہوتی ہیں۔ بعض لوگ جنتری نہیں خریدتے۔خدا جانے سال کیسے گزارتے ہیں۔اپنی قسمت کا حال اپنے خوابوں کی تعبیر،اپنا ستارہ چاند سورج وغیرہ بھی کیسے معلوم کرتے ہیں۔ سچ یہ ہے کہ جنتری اپنی ذات سے ایک قاموس ہوتی ہے۔ایک جنتری خریدلواوردنیا بھرکی کتابوں سے بے نیاز ہوجاؤ۔فہرست تعطیلات اس میں نمازعیداورنمازجنازہ پڑھنےکی تراکیب،جانوروں کی بولیاں،دائمی کیلنڈرمحبت کے تعویز،انبیائے کرام کی عمریں،اولیائے کرام کی کرامتیں، لکڑی کی پیمائش کے طریقے،کون سا دن کس کام کے لئے موزوں ہے۔ فہرست عرس ہائے بزرگان دین، صابن سازی کے گر، شیخ سعدی کے اقوال، چینی کے برتن توڑنے اور شیشے کے برتن جوڑنے کے نسخے، اعضا پھڑکنے کے نتائج، کرۂ ارض کی آبادی، تاریخ وفات نکالنے کے طریقے، یہ محض چند مضامین کا حال ہے۔ کوزے میں دریا بند ہوتا ہے اور دریا میں کوزہ۔ یوں تو سبھی جنتریاں مفید مضامین کی پوٹ ہوتی ہیں، جو ذرہ جس جگہ ہے، وہیں آفتاب ہے۔ لیکن روشن ضمیر جنتری جیبی  کو خاص شہرت حاصل ہے۔ اس وقت ہمارے سامنے اسی کا تازہ ترین ایڈیشن ہے۔ ایک باب میں ہے۔‘‘کون سا دن کون سے کام کے لئے موزوں ہے۔’’

ہفتہ سفرکرنے،بچوں کواسکول میں داخل کرانے کے لئے

بدھ نیا لباس پہننے،غسل صحت کے لئے

جمعرات حجامت بنانے،دعوت احباب کے لئے

جمعہ غسل اورشادی وغیرہ کرنے کے لئے


ہم جو خواب دیکھتے ہیں وہ بالعموم عام قسم کے ہوتے ہیں اورصبح تک یاد بھی نہیں رہتے۔ جنتری سے معلوم ہوا کہ خوابوں میں بھی بڑے تنوع کی گنجائش ہے۔ خواب میں پھانسی پانے کا مطلب ہے بلند رتبہ حاصل ہونا۔ افسوس کہ ہم نے خواب توکیااصل زندگی میں بھی کبھی پھانسی نہ پائی۔ بلند مرتبہ نہ مل سکنے کی اصل وجہ اب معلوم ہوئی۔من نہ کردم شماحذ ربکیند۔اسی طرح گھوڑادیکھنے کامطلب ہے۔دولت حاصل کرنا۔ قیاس کہتا ہے کہ مطلب وکٹوریہ کے گھوڑے سے نہیں۔ ریس کے گھورے سے ہے۔ خچر دیکھنے سے مراد ہے سفر پیش آنا۔جو لوگ ہوائی جہاز سے سفر کرتے ہیں ان کو ہوائی جہاز دیکھنا چاہئے۔ بلی کا پنجہ مارنا بیماری کے آنے کی علامت ہے۔ سانپ کا گوشت کھانا۔ دشمن کا مال حاصل ہونے کی۔ خواب میں کان میں چیونٹی گھس آئے تو سمجھئے موت قریب ہے۔ خواب کے علاوہ گھس آتے تو چنداں حرج نہیں، سرسوں کا تیل ڈالئے نکل آئےگی اپنے سرکوگدھے کا سردیکھنے کامطلب ہے۔عقل کا جاتےرہنا۔ یہ تعبیر ہم خود بھی سوچ سکتے تھے۔ کوئی آدمی اپنے سرکوگدھے کا سرخواب میں بھی دیکھے گا،اس کے متلعق اور کیا کہا جاسکتا ہے؟ خواب میں مردے سےمصافحہ کرنے کی تعبیر۔ درازیٔ عمر، خداجانے یہاں عمرفانی سےمراد ہے یاعمرجاودانی سے۔

ایک باب اس میں جسم کےاعضاء کے پھڑکنے اوران کےعواقب کے بارے میں بھی ہے۔آنکھ پھڑکناتوایک عام بات ہے۔رخسار، شانہ راست، گوش چپ انگشت چہارم،زبان،گلا،گردن بجانب چپ،ٹھوڑی،بغل راست وغیرہ، ان پچاسی اعضاء میں سے ہیں۔ جن کے پھڑکنے پر نظر رکھنی چاہئے۔ان میں سےبعض کے نتائج ایسے ہیں کہ ہم نقل کردیں توفحاشی کی زدمیں آجائیں۔ایک دوامورالبتہ فاضل مرتبین نظراندازکرگئے۔ نگہ انتخاب کی پسلی پھڑک اٹھنا استادوں کے کلام میں آیا ہے۔ اس کا نتیجہ نہیں دیا گیا۔ ہماری رگ حمیت بھی کبھی کبھی پھڑک اٹھتی ہے۔ اس کے عواقب کی طرف بھی یہ جنتری رہنمائی نہیں کرتی۔ یہ نقائص رفع ہونے چاہئیں۔

یہ معلومات توشاید کہیں اوربھی مل جائیں لیکن اس جنتری کامغز محبت کےعملیات اور تعویزات ہیں جو حکمی تاثیر رکھتے ہیں۔قیس میاں کی نظرسےایسی کوئی جنتری گزری ہوتی تو جنگلوں میں مارے مارے نہ پھرتے۔ ایک نسخہ حاضرہے۔
‘‘محبت کے مارے کوچاہیےکہ12 مارچ کو بوقت ایک گھڑی بعد طلوع آفتاب مشرق کی طرف منہ کر کے نقش ذیل کونام مطلوب بمع والدۂ مطلوب اُلو کے خون سے لکھ کر اپنے دہنے بازو پر باندھے اورمطلوب کو 20 مارچ بوقت ایک گھڑی 45 پل پربعد طلوع آفتاب اپنا سایہ دے۔مطلوب فوراًمشتاق ہوجائے گا۔

91 ، 11م و م 10ع 11 ع 11

نام مطلوب مع والدہ مطلوب، اپنا نام مع نام والدہ

یہاں بعض باتیں جی میں آتی ہیں۔اگر مطلوب یا محبوب بات نہیں کرتا تو اس کی والدہ اور دیگر رشتہ داروں کے نام کیسے معلوم کئے جائیں؟ پھر الو کیسے پکڑا جائے اور 20 مارچ کو بوقت صبح عین ایک گھڑی 45 پل بعد طلوع آفتاب مطلوب کو کیسے مجبور کیا جائے کہ طالب کے سایے میں آئے۔ ان باتوں کا اس جنتری میں کوئی ذکر نہیں۔ہاں جنتری کی پبلشر نے جنتر منتر مکمل نامی جو کتاب بقیمت چھ روپے شائع کی ہے۔ اس میں ان کی تفصیل ملے گی۔

جو لوگ ہماری طرح تن آسان ہیں۔محبت میں اتنا کشٹ نہیں اٹھا سکتےان کے لئےمرتب جنتری نے کچھ آسان ترعمل بھی دیتے ہیں۔جن کی بدولت محبوب قدموں پر تو آکر خیرنہیں گرتا لیکن مائل ضرورہوجاتا ہے۔ ان میں سے ایک تعویذ ہے جسےہرروزکاغذ کے چالیس ٹکڑوں پر لکھ کراورنیچے طالب ومطلوب کےنام درج کرکےآٹے کی گولیوں میں لپیٹ کردریا میں ڈالنا چاہئے اور چالیس دن تک یہی کرنا چاہئے۔ ہم نے حساب لگایا ہے۔ ازراہ کفایت آدھے تولے کی گولی بھی بنائی جائے تو ایک پاؤروزانہ یعنی دس سیرآٹےمیں محبوب کو راضی کیا جاسکتا ہے۔جوحضرت اس میں بھی خست کریں اوراپنی محبت کوبالکل پاک رکھنا چاہیں۔وہ ایک اور عمل کی طرف رجوع کرسکتے ہیں۔ وہ یہ کہ‘‘جب بھی محبوب سامنے آئے،آہستہ سے دل میں بسم اللہ الصمد،دس بارپڑھیں اورآخرمیں محبوب کی طرف منہ کرکے پھونک ماریں۔اس طرح کہ منہ کی ہوا اس کے کپڑوں کو چھو سکے۔ پندرہ بیس مرتبہ ایسا کرنے سے اس کےدل میں قرار واقعی محبت پیدا ہوجائے گی۔’’

یہ عمل بظاہرتوآسان معلوم ہوتا ہے۔لیکن عملاً ایسا آسان بھی نہیں۔ اوّل تومحبوب کو اتنی دیرسامنے کھڑا رہنے پرمجبورکرنا کہ آپ دس بارعمل پڑھ کرپھونکیں مارسکیں اور وہ بھاگے نہیں۔ اپنی جگہ ایک مسئلہ ہے۔ پھرآپ جو پھونکیں ماریں گے۔ اس کی بنائ پر محبوب کیا رائے قائم کرے گا۔ اس کے متعلق ہم کچھ نہیں کہہ سکتے۔زیادہ شوقین مزاج ان دونوں سے قطع نظر کر کے‘‘محبت کا سرمہ’’استعمال کرسکتے ہیں۔جس کا بنانا تھوڑی محنت تو ضرور لے گا لیکن اس کا جادو بھی عالمگیر ہے۔ یعنی صرف محبوب ہی پرکاری اثر نہیں کرتا بلکہ لکھنے والے نے لکھا ہے کہ یہ سرمہ ڈال کر‘‘جس کی طرف بھی صبح سویرے دیکھے وہی محبت میں مبتلا ہوجائے گا’’۔

یہ سرمہ بنانے کے لئے حاجتمند کو 19 فروری کا انتظار کرنا پڑے گا۔ اس روز وہ بوقت طلوع آفتاب پرانی داتن کو جلا کر اس کی راکھ میں چمگادڑ کا خون ملائے اور اس سے یہ نقش بوقت صبح ایک گھڑی 15 پل بعد طلوع آفتاب لکھےاوراس پرسورۂ فلق گیارہ سو بار پڑھے۔پھر نئےچراغ میں روغن کنجد تل کا تیل ڈال کرجلائے اوراس کی سیاہی آنکھوں میں ڈالے،حسب ہدایت ایک صاحب نے یہ سرمہ دنبالہ دارلگایا تھا۔ اتنا ہم نے بھی دیکھا کہ محبوب انہیں دیکھتے ہی ہنس دیا۔ آگے کا حال ہمیں معلوم نہیں۔
یہی نہیں،صابن اورتیل تیارکرنے، بوٹ پالش بنانے، کھٹمل اورمچھرمارنے اور مشہور عام ادویہ کی نقلیں تیار کرنے کی ترکیبیں بھی اس میں درج ہیں۔ لوگ اکثر شکایت کرتے ہیں کہ اردو میں کوئی انسائیکلو پیڈیا نہیں۔ معلومات کی کتاب نہیں۔ انسائیکلوپیڈیا کیا ہوتی ہے۔ہےادب شرط منہ نہ کھلوائیں۔ ہم نے انسائیکلوپیڈیا برٹینکا وغیرہ دیکھی ہیں۔ الم غلم مضامین کا طومار ہے۔ اہل دل کے مطلب کی ایک بات بھی نہیں۔ نہ نسخے نہ تعویذ۔ نہ عرسوں کی تاریخیں نہ محبت کے عملیات نہ خواب نہ خوابوں کی تعبیریں۔ ہمارا یہ دستور ہوگیا ہے کہ باہر کی چیزکو ہمیشہ اچھا جانیں گے۔ اپنے ہاں کے سونے کو بھی مٹی گردانیں گے۔



جھینگرکاجنازہ
خواجہ حسن نظامی

میری سب کتابوں کو چاٹ گیا۔بڑاموذی تھا۔ خدا نے پردہ ڈھک لیا۔ اُفوہ جب اس کی لمبی لمبی دومونچھوں کا خیال کرتا ہوں۔ جووہ مجھ کودکھا کر ہلایا کرتا تھا توآج اس کی لاش دیکھ کربہت خوشی ہوتی ہے۔ بھلا دیکھوتوقیصرولیم کی برابری کرتا تھا۔

اس جھینگرکی داستان ہرگزنہ کہنا۔ اگردل سےعہدنہ کیا ہوتا۔کہ دنیا میں جتنےحقیروذلیل مشہور ہیں۔ میں ان کوچارچاند لگا کرچمکاؤں گا۔

ایک دن اس مرحوم کومیں نےدیکھا کہ حضرت ابن عربی کی فتوحات کمیہ کی ایک جلدمیں چھپا بیٹھا ہے۔میں نےکہا کیوں رےشریرتویہاں کیوں آیا۔اُچھل کربولا ذرااس کا مطالعہ کرنا تھا سبحان اللہ۔ بھائی کیا خاک مطالعہ کرتےتھے۔ بھائی یہ توہم انسانوں کا حصہ ہے۔ بولاوہ قرآن نےگدھےکی مثال دی ہےکہ لوگ کتابیں پڑھ لیتےہیں مگرنہ ان کوسمجھتےہیں نہ ان پرعمل کرتےہیں۔لہٰذا وہ بوجھ اٹھانےوالےگدھےہیں۔ جن پرعلم وفضل کی کتابوں کا بوجھ لداہوا ہے۔

مگرمیں نےاس مثال کی تقلید نہیں کی۔ خدامثال دیناجانتا ہے۔توبندہ بھی اس کی دی ہوئی بلاغت سے ایک نئی مثال پیدا کر سکتا ہے اور وہ یہ ہے کہ انسان مثل ایک جھینگر کی ہے۔جوکتابیں چاٹ لیتےہیں۔ سمجھتےبوجھتےخاک نہیں۔

جتنی یونیورسٹیاں ہیں سب میں یہی ہوتا ہے۔ ایک شخص بھی ایسا نہیں ملتا جس نےعلم کوعلم سمجھ کرپڑھا ہو۔


لیاقت تو یہ تھی۔ کہ کچھ جواب دیتے۔ لگےناراض ہونےاوردھتکارنے۔


جمعہ کا وقت قریب تھا۔خطبہ کی اذان پکاررہی تھی۔دل نےکہا جمعہ توہزاروں آئیں گے۔خداسلامتی دے۔نمازپھرپڑھ لینا۔اس جھینگرکےجنازےکوکندھادینا ضروری ہے۔یہ موقعےباربارنہیں آتے۔

اگرچہ اس جھینگرنےستایا تھا۔ جی دکھایا تھا۔ لیکن حدیث میں آیا ہےکہ مرنےکےبعد لوگوں کا اچھےالفاظ میں ذکرکیا کرو۔ اس واسطےمیں کہتا ہوں۔


نہ بچھوکا سا زہریلا ڈنک تھا،نہ سانپ کا ساڈسنےوالا پھن۔ نہ کوےکی سی شریرچونچ تھی۔ نہ بلبل کی مانندعشق بازی۔ شام کےوقت عبادت رب کےلئےایک مسلسل بین بجاتا تھا۔اورکہتا تھا کہ یہ غافلوں کےلئےورہے۔اورعاقلوں کےلئے جلوۂ طور۔


ہاں تو‘‘جھینگرکاجنازہ ہےذرادھوم سےنکلے’’چیونٹیاں تواس کواپنے پیٹ کی قبرمیں دفن کردیں گی۔میراخیال تھا کہ ان شکم پرستوں سےاس توکل شعارفاقہ مست کوبچاتا۔ اورویسٹ منسٹریبےیا قادیان کےبہشتی مقبرہ میں دفن کراتا۔ مگرجناب یہ کالی چیونٹیاں بھی افریقہ کےمردم خورسیاہ وحشیوں سےکم نہیں۔ کالی جوچیزبھی ہو۔ ایک بلائے بےدرماں ہےاس سےچھٹکاراکہاں ہے۔

خیرتومرثیےکےدو لفظ کہہ کرمرحوم سےرخصت ہونا چاہئے۔ ؎

جھینگر کا جنازہ ہے ذرا دھوم سے نکلے

قیصر کا پیارا ہے اسے توپ پہ کھینچو

اے پروفیسراے فلاسفر۔ اےمتوکل درویش۔ اے نغمۂ ربانی گانےوالےقوال ہم تیرےغم میں نڈھال ہیں۔ اورتوپ کی گاڑی پرتیری لاش اٹھانےکا اوراپنےبازو پرکالا نشان باندھنےکا ریزولیوشن پاس کرتےہیں۔خیراب توتوشکم مورکی قبرمیں دفن ہوجا۔ مگرہم ہمیشہ ریزولیوشنوں میں تجھےیاد رکھیں گے۔


خواجہ حسن نظامی

کاغذ کی گرانی ۔ہندوستان میں جتنےکارخانےکاغذ بنانےکےہیں۔ وہ رات دن بچاری کلوں کوچلاتےہیں۔ پل بھرکاآرام نہیں لینےدیتے۔ گھاس اورگودڑ ڈھونڈتے پھرتے ہیں۔ جن سے کاغذ بنایا جاتا ہے۔ اس پر بھی پوری نہیں پڑتی۔ کاغذ کا بھاؤ دن بدن گھڑی بہ گھڑی۔ منٹ بہ منٹ۔ سکنڈ بہ سکنڈ بڑھتا چلا جاتا ہے۔ غریب اخبار والےرسالےوالےاورسب کاغذ چھاپ کرقومی،ملکی،اورشکمی خدمت کرنے والےحواس باختہ ہیں۔ بٹوے سےروپے نوٹ نکال نکال کر دے رہے ہیں۔ اور کاغذی بس نہیں کرتے۔ کہتے ہیں اورلاؤ۔ کوئی کہےلالہ صاحب میاں جی کےدل پر ہاتھ رکھ کرتودیکھو۔ وہ کمبخت دھڑک رہا ہے۔ اور کاغذ کی گرانی سے سہما جاتا ہے۔ کاغذ کا بھاؤ یہی رہا۔ یعنی اس کی تیزی بڑھتی رہی تواخباروں اوررسالوں کا چھاپنا دوبھر ہوجائےگا۔ اورضرورت جو ایجاد کی ماں کہلاتی ہے۔ حسب ذیل ایجاد یں کرائے گی۔

ہردفتراخبارکا ایک ایجنٹ ہرشہرمیں مقررہوگا۔ جس کوخبریں اورمضامیں خط میں لکھ کربھیج دیئےجائیں گے۔ وہ سب خریداروں کےپاس جاجا کرمضامین اورخبریں سنادیاکرےگا۔

1 کپڑے پراخبارچھپیں گے۔

2 کونسلوں میں انربل ممبرسوال کرکےگورنمنٹ سے یہ حق حاصل کریں گے۔ کہ گانوں کےچوکیدار۔ پٹواری، پوسٹ ماسٹر،اسکول ماسٹر،ڈاکٹر حکیم، وید، امام، پیر روزانہ ڈپٹی کمشنربہادرکےہاں حاضرہوں۔ اوران سےتازہ خبریں اورمضامین حاصل کرکےپبلک کو سنائیں اورجس قدراخبارات اوررسالہ ہیں ان کےمالکوں کوجنگ کےکریٹ سےراشن مل جایا کرے۔

3 دواؤں کی گرانی۔ ولایت کی بعض دوائیں اس قدرگراں ہوگئی ہیں جس کے سننےسےبخارچڑھ آئے۔ ایک روپیہ قیمت کےعوض بعض دوائیں چالیس روپے تک پہنچ گئی ہیں۔

ولایت پرحصرنہیں، ہندوستان کی یونانی ویدک ادویات کا بھی یہی عالم ہے۔ مشہوردواخانہ ہندوستانی دہلی نےبھی سوائی ڈیوڑھی اوربعض دواؤں کی دوگنی تگنی قیمت کردی ہےایسی حالت میں سوائےاس کےکچھ چارہ نہیں کہ ملک کےنامورحکیم وید ڈاکٹرجمع ہوکرعلم مسیرنرم سیکھ لیں اوراس کےذریعےامراض کاعلاج کریں یاوحشیانہ معالجات کارواج جاری کیاجائے۔ اوروہ داغ ناخون نکلنا ہے۔ کیونکہ ہرزمانہ میں تہذیب ووحشت کااسی طرح سےمقابلہ ہوتا آیا ہے۔ کبھی تہذیب کا غلبہ ہوتا ہے۔ کبھی وحشت کا۔

کپڑے کی گرانی۔ روئی کت رہی ہے۔ سوت بنا جارہا ہے۔ کلف تھانوں سےگلےمل رہی ہے۔ اس پربھی غل ہےکہ کپڑے کا بہاؤ چڑھتا جاتا ہے۔ غریب لوگ ایسا مہنگا لباس نہیں خریدسکتے۔

ایمان کی گرانی۔ ہندوستان والےہندوستان والوں پرڈاکےڈالتےہیں۔ اورکہتے ہیں کہ ہم ملک کی خدمت کےواسطےروپیہ جمع کرتےہیں۔ مگراس اقتصادی مسئلہ پرغورنہیں کرتےکہ امن میں ایمان ارزاں ہوتا ہے۔ اوربےامنی میں گراں۔ انہوں نےجنس ایمان کوفسادمچاکرمہنگاکردیا ہے۔ایمان ہی ہاتھ نہ آیا توملک کی ترقی کس کام آئےگی۔

مذاہب نےغدر،فساد،ڈاکہ زنی کوبہت معیوب قراردیا ہے۔ جولوگ ایسا کرتےہیں اپنےدین دھرم کی جڑکاٹتےہیں۔ یہ کھیتی نہ رہی توایمان اوربھی مہنگا ہوجائےگا۔

خوشی کی گرانی۔ ساری زندگی کی بنیاد اطمینان اورخوشی پر ہے۔ آج کل یہ ساری دنیامیں گراں پائی جاتی ہے۔ سونےکی گنی پرچند آنےبڑھ گئے ہیں۔اورخوشی کی نیند پرکروڑوں اشرفیوں کااضافہ ہوگیا۔

بچےہرقوم کےہمیشہ خوش رہتےہیں۔اورکسی غم کوپاس نہیں آنےدیتےمگراس وقت نےلاکھوں بچوں کی خوشی بھی چھین لی۔ لڑائی میں ان کےباپ مارےگئے۔ تب بھی وقت نےان کوخوشی نہ دی۔ یعنی ان کوامن نہ اورمسافری کےجہازوں میں گولےمارمارکران بچوں کوڈبودیا۔

یہ وقت چھوٹی قیامت ہے جہاں ماں باپ بچوں کو اور بچےماں باپ کو اپنےغم میں بھول گئےہیں۔

غم کی ارزانی۔ غم بہت سستاہوگیا۔ محرم آنےسےپہلےاس کوخرید کرگھروں میں بھرلینا چاہئے۔

عاشق مزاج تلاش غم میں سرگرداں پھرتےتھے۔ آج بازار بھرمیں یہ جنس اتنی ارزاں ہے۔ جس کی کچھ حد نہیں۔ کوئی ان کوخبردیدے۔

غم اورفکرسنگدل آدمیوں کا قدرتی علاج ہے۔ بڑے بڑے سرکش فرعون غم دہرکےآگے سرنگوں ہوجاتے ہیں۔آج کل غم اتنا سستا ہےکہ شاید دنیا سےکبرونخوت دورہونےکا وقت آیا ہے۔

بےحیائی کی ارزانی۔ ہرچیزکی گرانی نےحیا فروش فرقہ کی ارزانی کردی ہے۔ یہ خطرناک ارزانی ہے۔ حکومت ، سوسائٹی، اہل شریعت کو اس طرف جلدی متوجہ ہونا چاہئے ورنہ ارزانی پرست ہندوستان اس ڈاکوجماعت کےجال میں کثرت سے پھنس جائے گا۔

مکرودغا کی ارزانی۔ ایمان کی گرانی کا نتیجہ یہ نکلا کہ ہندوستان میں مکرودغا کا مول گھٹ گیا۔ مکاری کو پالیسی اورعقلمندی کہتے ہیں۔ اورادنےٰ درجے والے بھی جو ہمیشہ کھرے ہوا کرتےتھےقریبی منافق بنتےجاتے ہیں۔ اس پرطرہ یہ کہ اس کوجائزاورشان ہوشمندی سمجھتے ہیں۔ یہ ادنی اصلاح اور روک تھام کے قابل ہےایسا نہ ہو تومرض بےدوااورلاعلاج ہوجائےگا۔



جہادی شہید کا کفن
خواجہ حسن نظامی

نکالاشیخ کو مجلس سے اس نے یہ کہہ کر

یہ بیوقوف ہے مرنیکا ذکر کرتا ہے

میں چودھویں صدی کا مسافر ۔گھر سے چلتا ہوں ۔تو ٹفن باسکٹ اور اخبار کا پرچہ سردی ہو تو ایک فیشن ایبل کمبل ضرور ساتھ رکھتا ہوں۔گزشتہ صدیوں کے مسلمان سفر کو جاتے تھے تو جانماز ۔قرآن شریف ،لوٹا ممسواک،اورکفن بھی ساتھ لےتےتھےکیو نکہ ان کوعبادت اورموت کا گھر سےنکل کربھی خیال رہتا تھا۔

یہ تومیں نہیں کہہ سکتا کہ سامان سفرمیرااچھا ہوتا ہےیاان کااچھا ہوتا تھا۔اس کا فیصلہ ہرشخص اپنےاپنےمذاق کےموافق کر سکتا ہے۔

التہ کفن کی نسبت اتنا کہہ سکتا ہوں کہ یہ بہت ہی ڈرائونی چیز ہے۔اس کواپنےڈریس روم میں بصورت فوٹو بھی نہیں دیکھنا چاہتا ۔عجیب بے ہنگم لباس ہےاورلباس بھی اس وقت کاجس کا خیال کرنے سے قوت عقل کو صدمہ ہوتا ہے،اور خواہ مخواں عیش وراحت میں گرگراہٹ ہونےلگتی ہے۔

سنتا ہوں مسلمانوں کےہاں ایک حدیث آئی ہےکہ جوشخص رات دن میں چالیس بار۔روزانا موت کو یاد کرلیا کرےتو اس کو شہید کا درجہ ملتا ہے۔میرےفیملی ڈاکٹرکواس کی خبرہوجائےکہ میں نے ایسی بات سننے کا ورد کیا ہے ۔تو وہ ضرورکلورافارم لیکر دوڑ آئے۔یا افیون کاست پلائے۔یا برانڈی کےچند قطرےحلق میں ٹپکائے کیونکہ اس کومیری صحت کا بڑاخیال رہتا تھا۔اوروہ نہیں چاہتا کہ ایسی وہی چیزون سےمیرا دماغ پریشان ہو۔

میں ان دنوں وھسکی کاایک گلاس زیادہ پینےلگا ہوں کیونکہ کم بخت واہمہ لڑائی کی ڈرائونی شکلیں سامنےآتا ہے۔اوردل سےکہاتا ہےکہ سب آدمی مرجایا کرتےہیں میرادل ایسا واقع ہواہے۔کہ وہ مرنےکےخیال میں فوراًجی لگالیتا ہے۔ہرچند اس کوادھرسےہٹا تاہوں ۔مگروہ میدان جنگ کےبے گوروکفن مردوں کےدیکھنےسےبازنہیں آتا ۔اورٹھنڈے سانس بھرکےکہاتا ہےایک دن سب کواسی طرح مرنا ہوگا۔میں نےبارہا اس سےپوچھا کہ مجھکو بھی؟تواس نےذرا رعایت نہ کی اور یہی کہا ۔ہاں تجھ کو بھی۔اس لئے میں نے مجبوراً جام شراب سے اس کا منہ بند کیا اور تھوڑی دیر کے لئے اس سے نجات حاصل کی۔

کل کی سنوایک مسلمان شہیدوں کےکفن کی نسبت بحث کررہا تھا۔میں نےچاہا کہ سنی ان سنی کردوں۔مگر اس نےکہا کہ آپ بھی تومسلمان ہیں ۔مجھےکچھ شرم سی آئی ۔اورمیں نےسائل کی رعایت سےالحمدللہ کہہ دیا۔


اب تومیرا دل لرزنے لگا ۔مجھ کوایک جمائی آئی اوربائیں حصہِ جسم میں رعشہ کا سارااثر محسوس ہوامیں نےاس سےکہا کیا تم نےدیکھا میرا بایاں ہاتھ اور پاوں کچھ کانپتا ہے۔فالج تونہیں ہےاس نےہنس کرجواب دیا ۔جی نہیں وہم ہےاور بالغرض فالج ہو بھی توکیا ڈر ہے۔ہم توخدا رسول کی باتیں کررہے ہیں ۔اس میں جو تکلیف ہو۔ثواب میں لکھی جاتی ہے۔
یہ سن کرمجھ کوتاب نہ رہی اس کی دیدہ دلیری اور بےہراسی پرغصہ بھی آیا اورترس بھی کہ یہ لوگ کس قدرکمزورعقیدہ رکھتے ہیں۔اورزندگی جیسی پیاری چیزکی خاک قدرنہیں جانتےاور میں نےاس کوترشی سے یہ کفتگو بند کرنےکاحکم دیا۔

خیر ہوگئی ۔کہ ڈیرفادرہملٹن ادھرآنکلے۔اورمیں ان کےہمراہ اٹھ کرچلاآیا۔تاہم جہادی شہید کا کفن رات بھرسرپرسواررہا۔اسی واسطےآج آٹھ بجےکےبدلےدس بجے بیدار ہوا ہوں۔


جنون لطیفہ
سرور جمال

لطیفہ کا جنون بھی کیا جنون ہوتا ہے صاحب۔ معاف کیجئے گا، لطیفہ کا نہیں، لطیفہ گوئی کا جنون لطیفہ کے مریض کی پہچان یہ ہے کہ وہ خود کوئی لطیفہ سننا پسند نہیں کرتا۔ بفرض محال اگر اس نے ایک لطیفہ جبراً قہراً سن بھی لیا تو اس کے بدلے بلا مبالغہ آپ کو ستر لطیفے سنائے گا۔ اکثر کا جنون تو اس حد تک بڑھ جاتا ہے کہ وہ دوسرے کے منہ سے لطیفے چھین لیتے ہیں اور بڑی تیز رفتاری کے ساتھ اگلنے لگتے ہیں، فرض کیجئے آپ نے کسی محفل میں لطیفہ سنانے سے پہلے ازراہ اخلاق پوچھا۔



‘‘وہ ریچھ اور کمبل والا۔’’

‘‘ارے ہاں‘ وہ لطیفہ بھی خوب ہے۔’’

یہ کہہ کر جنون لطیفہ میں گرفتار صاحب فوراً وہ لطیفہ پورے کا پورا سنا دیں گے اور آپ ‘‘واہ’’ کی جگہ ‘‘آہ’’ کر کے رہ جائیں گے۔

‘‘ایک بار تین امریکن ایک ہوٹل کی سب سے نچلی منزل میں کھانا کھانے کے بعد پندرہویں فلور پر اپنے کمرے میں جانے لگے۔ اتفاق سے لفٹ خراب تھی، لہٰذا وہ زینہ طے کر کے جارہے تھے۔ان میں سے ایک امریکن ایک زینہ طے کرتا اور ہنسنے لگتا۔ کئی بار کئی امریکنوں نے پوچھا کہ کیا بات ہے، لیکن ہر بار وہ ہنستے ہوئے کہتا‘‘اوپر چل کر بتاؤں گا تب مزا آئے گا۔’’

‘‘آگے میں بتاتا ہوں۔’’


‘‘جب وہ پندرہویں فلور پر ڈھائی تین سو زینے طے کر کے تقریباً غشی کی حالت میں نڈھال پہنچے، تو تیسرا امریکن پیٹ پکڑ کر ہنستے ہوئے بولا۔

‘‘چابی تو ہم نیچے کھانے کی میز پر ہی بھول آئے۔’’

ایک صاحب نے جو فن لطیفہ گوئی پر عبوررکھتے ہیں۔ ایک بار بتایا۔

‘‘صاحب، اب تو عالم یہ ہے کہ لوگ ہمارا ہی لطیفہ یہ کہہ کر کہ ‘‘جناب آپ کا وہ لطیفہ خوب تھا’’ من وعن سنا دیتے ہیں۔ پھر داد طلب نظروں سے دیکھتے ہوئے میرے ہنسنے کی امید رکھتے ہیں، لیکن وہ یہ نہیں جانتے کہ میں اپنے ہی لطیفے پر داد دوں ہنسوں یا روؤں۔’’

بدقسمتی سے اگر کوئی افسر لطیفہ گوئی کا بیمار ہوا تو سمجھ لیجئے۔ کہ بے چارے ماتحتوں کی مصیبت آگئی، کیونکہ صاحب کے روکھے پھیکے، گھسے پٹے لطیفوں جس پر ہنسنا تو ہنسنا،رونا بھی نہ آسکے کو سن کر ان بےچاروں کو اپنی نوکری برقرار رکھنے کے لئے دیوار قہقہہ بننا پڑتا ہے، ایک دفتر کے حاکم اعلیٰ بھی اس مرض میں مبتلا تھے اور اکثر اپنے ماتحتوں کو بور کیا کرتے تھے۔ ایک دن اسی طرح لطیفہ گوئی ہو رہی تھی اور افسر صاحب کے بلندوبانگ قہقہوں کے ساتھ ان کے اسسٹنٹ صاحبان بھی قہقہے میں قہقہہ ملا رہے تھے لیکن ایک صاحب غیر معمولی طور پر بالکل خاموش اور بے توجہ بیٹھے رہے۔ کسی نے پوچھا‘‘آپ کیوں خاموش ہیں؟’’وہ صاحب برجستہ بول پڑے۔
‘‘میں کیوں ہنسوں، میں تو کل سے ریٹائر ہو رہا ہوں۔’’

بور کرنے کی نہ کہئیے، وہ اناڑی لطیفہ گو حضرات بھی کچھ کم بور نہیں کرتے، جو کوئی بہت ہی پرانا لطیفہ اپنی بیتی کے طور پر آپ کو سناتے ہیں مثلاً ایک بڑے ہی مسکین شکل والے صاحب مسمساسا سوکھا چہرہ بنا کر کہتے ہیں۔


لیکن ان باتوں سے آپ یہ نہ سمجھ لیجئے گا، کہ صرف لطیفہ سنانے والے ہی آپ کو بور کرتے ہیں، میرا تجربہ تو یہ ہے کہ بعض اوقات سننے والے کچھ زیادہ ہی بور کرتے ہیں، آپ نے یہ تو سنا ہوگا، کہ ایک بے وقوف ایک لطیفہ سن کر تین بار ہنستا ہے ایک بار تمام لوگوں کے ساتھ، دوسری بار اسے سمجھ کر اور تیسری بار اپنی بیوقوفی کو یاد کر کے اچھا، آپ بلا شرمائے بتائیے کہ ایک لطیفے پر آپ کتنی بار ہنستے ہیں اس کی تو یہ خوش قسمتی ہے کہ ایک ہی لطیفہ پر وہ تین بار ہنس لیتا ہے، لیکن اپنا یہ عالم ہے کہ کسی بیوقوف کو لطیفہ سنا کر تین ہی بار نہیں، بلکہ زندگی بھر رونے کو جی چاہتا ہے، اگر آپ لطیفہ گوہیں، تو آپ کو معلوم ہوگا کہ رونا کب آتا ہے اور ہنسنا کب۔

ایک دفعہ کا ذکر ہے کہ میں نے چند بزرگوں کے سامنے ایک لطیفہ سنانا شروع کیا، لطیفہ تھا

‘‘ایک بار اسکاٹ ایک بس میں ایک بہت بڑا تھیلہ لے کر سوار ہوا، کنڈکٹر نے اس تھیلے کا بھی ٹکٹ خریدنے کو کہا۔ وہ صاحب پہلے تو کنڈکٹر سے جھگڑتے رہے، پھر بڑی مشکل سےنصف ٹکٹ خریدنے پر راضی ہوئے لیکن جب کنڈکٹر کسی طرح راضی نہ ہوا تو انہوں نے تھیلا کھول دیا اور بولے۔’’بیگم باہر نکل آؤ۔ اگر پورا ٹکٹ ہی خریدنا پڑے، تو پھر تھیلے میں بندرہنے کی کیا ضرورت ہے۔’’

لطیفہ سنانے کے بعد کمرہ قہقہوں یا ہنسی کی آواز سے نہیں، بلکہ اعتراضات کی گولہ باری سے گونج اٹھا۔

—یہ لطیفہ سرے سے غلط ہے، کیونکہ کسی انسان کو تھیلے میں بند کر کے اتنی دیر تک نہیں رکھا جاسکتا، اس کا دم گھٹ جائے گا۔

—ایک دوڈھائی من کی عورت کو کندھے پر اٹھائے رکھنا صرف مشکل نہیں بلکہ ناممکن ہے۔

—اکثر دیکھا گیا ہے کہ لوگ بکس یا بستر وغیرہ لےکر بس میں سفر کرتے ہیں،اس لئے کنڈکٹر کا بحث کرنا ہی فضول تھا۔ وغیرہ وغیرہ۔

بزرگوں کی ایک خاص قسم وہ ہوتی ہے جو لطیفہ سن لینے کے بعد ہنسنے یا محض مسکرادینے کی بجائے سنجیدگی سے پوچھتے ہیں‘‘پھر کیا ہوا’’ یا ‘‘اف، اس کو ایسا نہ کرنا چاہئے تھا’’ یا یہ کہ ‘‘غلطی اسی کی تھی۔’’

ایک بار ایسے ہی ایک خطرناک بزرگ کی موجودگی میں، میں ایک لطیفہ سنا رہی تھی

‘‘ایک کسان کی بھینس بیمار ہوگئی، وہ دوسرے کسان کے پاس گیا اور پوچھا،—پارسال تمہاری بھینس بیمار ہوئی تھی، تو تم نے اس کو کیا دوا دی تھی؟’’
دوسرے کسان نے جواب دیا‘‘میں نے اپنی بھینس کو بھلا وہ کوٹ کر کھلا دیا تھا۔’’

پہلا کسان گھر گیا اور اپنی بھینس کو بھلا وہ کوٹ کر کھلا دیا۔ بھلا وہ کھاتے ہی اس کی بھینس تڑپنے لگی اور تڑپ تڑپ کر مر گئی۔ اس پر اس کسان کو بہت تاؤ آیا، وہ اسی وقت دوسرے کسان کے پاس گیا اور بگڑ کر بولا۔

‘‘تم نے اچھی دوابتائی، میری بھینس بھلا وہ کھاتے ہی مرگئی۔’’
‘‘مرتو میری بھی گئی تھی۔’’ دوسرا کسان بولا۔

‘‘پھر تم نے مجھے بتایا کیوں نہیں۔’’ پہلے نے شکایت کی۔

‘‘تم نے پوچھا کب تھا؟ پوچھتے تو بتادیتا۔’’ دوسرا معصومیت سے بولا۔ لطیفہ نہایت غور سے سننے کے بعد ٹھنڈی آہ بھرتے ہوئے ان بزرگ نے فرمایا۔

‘‘افسوس کسان کی بے وقوفی سے ایک بے زبان کی جان گئی۔’’

ایک دفعہ کا ذکر ہے کہ خواتین کے ایک مجمع میں مجھے ایک لطیفہ سنانے کا موقع ملا، ہال میں خواتین کی پرشورباتوں کی آواز سے کان پڑی آواز نہیں سنائی دے رہی تھی گلے لاؤڈاسپیکر بنے ہوئے اور ہر معززخاتون اپنی آواز کو دوسری خاتون کی آواز پر حاوی کرنے کے لئے پوری زور آزمائی کر رہی تھی، ایسے میں میری رگ لطیفہ پھڑکی، اور اپنی بغل میں بیٹھی اپنی عزیز دوست یاسمین کو لطیفہ سنانے لگی۔ سن کر وہ زور سے ہنس پڑیں ان کی بغل میں بیٹھی ہوئی ایک فیشن ایبل خاتون شمیم بیگم نے پوچھا۔

‘‘کیوں، کیا ہوا، کاہے کی ہنسی ہو رہی ہے؟’’

یاسمین بولیں—

‘‘انہوں نے ایک لطیفہ سنایا تھا۔’’

‘‘اچھا، مجھے بھی تو سنائیے۔’’

‘‘سنئیے

‘‘ایک بار ایک محفل میں ایک بائی جی’’


‘‘جی یہ ایک لطیفہ ہے۔’’
‘‘اچھا اچھا ہمیں بھی تو سنائیے’’
‘‘جی ہاں تومیں کہہ رہی تھی—ایک بارایک محفل میں ایک بائی جی ڈھیر سازیور پہنے’’

‘‘ارے، یہ کہیں نظیربائی کا ذکر تو نہیں، جن کے زیورات ایک شادی سے واپسی میں لوٹ لئے گئے۔’’ایک کونے سے زور دار سی آواز آئی۔

‘‘جی نہیں، یہ ایک بائی جی کا لطیفہ ہے’’

‘‘اوہاچھا تو پھر کیا ہوا؟’’

‘‘ہاں تو وہ گارہی تھیں—میں بن میں اکیلی پھرتی تھی۔’’

‘‘بہت خوب آگے کیا قصہ ہوا؟’’

‘‘پھر یہ ہوا کہ ایک پشاوری خان دہاڑیں مار مار کر رونے لگا۔’’

میں جھلا کر بولی

‘‘ارے یہ کیوں؟—چچ چچ—اس پر کیا بیتا پڑی؟’’
‘‘چچ چچ’’ کی آوازیں دو تین طرف سے ابھریں، اور اس ہائے وائے کے ماحول میں لطیفے کے خاتمے سے پہلے ہی پوسٹ مارٹم ہوگیا۔

ایک بار ایک محفل میں ایک صاحب ایک لطیفہ سنارہے تھے۔

‘‘ایک دولت مند کی بیوی نے اپنے شوہر کے مرجانے کے فوراً بعد اپنے مالی کو پلنگ پر لٹا کر اس پر چادر ڈال دی۔ پھر اپنے وکیل کو بلوا کر اس کی وصیت لکھوانے لگی۔

مالی نے کراہتے ہوئے دھیمی آواز سے کہا۔

‘‘میں اپنی جائداد کانصف حصہ اپنی پیاری بیوی کو دیتا ہوں۔’’

پھر وکیل نے پوچھا،

‘‘اور باقی نصف؟’’

‘‘وہ اپنے وفادار مالی کو۔’’

‘‘عجیب‘ عجیب’’

ایک فلک شگاف آواز کمرے میں گونج اٹھی۔

‘‘ایسا کبھی نہیں ہوسکتا۔ آپ نسائیت کی بھر پور توہین کررہے ہیں۔ ایک عورت کبھی ایسی گری ہوئی حرکت نہیں کرسکتی۔’’

پوری محفل اس لطیفہ کی بجائے اس آواز کی طرف متوجہ ہوگئی، جو ایک بھاری بھرکم خاتون کی زبان سے نکل رہی تھی۔ ساری خواتین اور چند بزرگ صاحبان ان بھاری بھرکم خاتون کے ہمنوا بن گئے۔ آج کل کے نوجوانوں کی خوب مذمت کی گئی غرضیکہ اس محفل کی دوپارٹیاں ہوگئیں۔ ایک پارٹی عورت کی وفاداری کی حمایت میں، اور دوسری پارٹی بے وفائی کی حمایت میں۔

مجھے تو اب یہ ڈرلگ رہا ہے، کہ قارئین کہیں اس خاکسار کو بھی جنون لطیفہ کا بیمار نہ سمجھ بیٹھیں، کیونکہ باتوں ہی باتوں میں میں نے بھی بہت سے لطیفے سنادیئے آپ کہیں یہ نہ کہہ بیٹھیں، کہ لطیفے سنانے کی اچھی ترکیب نکالی، ٹھیک اسی لطیفے کی طرح۔

ایک صاحب کے بچے حساب پڑھنے سے بہت بھاگتے تھے۔ انہوں نے کئی ٹیوٹر رکھے، لیکن حساب پڑھانے میں کوئی بھی کامیاب نہ ہوسکا۔ آخر ایک ماہر نفسیات نے دعویٰ کیا کہ وہ انھیں پڑھادیں گے۔

دونوں لڑکے باغ میں کھیل رہے تھے، کہ یہ صاحب پہنچے۔ بچوں کے دل سے خوف دور کرنے کے لئے وہ ادھر ادھر کی باتیں کرنے لگے۔

پھر انہوں نے پوچھا۔

‘‘اچھا بچوتم کتنے بھائی بہن ہو؟’’

ایک نے بتایا‘‘سات’’
پھر انہوں نے پوچھا۔‘‘کتنی بہنیں ہیں؟’’

وہ بولا ‘‘تین’’

‘‘اور کتنے بھائی ہیں؟’’

اس نے جواب دیا ‘‘چار’’


‘‘ارے بھاگو، یہ تو باتوں ہی باتوں میں ہمیں حساب پڑھارہا ہے’’
لہٰذا پیشتر اس کے کہ آپ بھاگیں، مجھے رخصت ہوجانا چاہئے۔



کلید کی کامیابی

ہم لوگ خوش قسمت ہیں کیونکہ ایک حیرت انگیز دور سے گزر رہے ہیں۔ آج تک انسان کو ترقی کرنے کے اتنے موقعے کبھی میسر نہیں ہوئے، پرانے زمانے میں ہرایک کو ہرہُنرخود سیکھنا پڑتا تھا،لیکن آج کل ہر شخص دوسروں کی مدد پر خواہ مخواہ تلا ہوا ہے اوربلاوجہ دوسروں کو شاہراہ کامیابی پر گامزن دیکھنا چاہتا ہے۔

اس موضوع پربیشمارکتابیں موجودہیں۔اگرآپ کی مالی حالت مخدوش ہےتو فوراً‘‘لاکھوں کماؤ’’خرید لیجئے۔ اگر مقدمہ بازی میں مشغول ہیں تو‘‘رہنمائے قانون’’لےآئیے۔اگربیمارہیں تو‘‘گھرکا طبیب’’پڑھنے سے شفا یقینی ہے۔ اس طرح ‘‘کامیاب زندگی’’، ‘‘کامیاب مرغی خانہ’’، ‘‘ریڈیو کی کتاب’’،‘‘کلید کامیابی’’،‘‘کلید مویشیاں’’اور دوسری لاتعداد کتابیں بنی نوع انسان کی جو خدمت کر رہی ہیں، اس سے ہم واقف ہیں۔

مصنف ان کتابوں سے اس قدر متاثر ہوا کہ اس نے ازراہ تشکر کلید کامیابی، حصہ دوم،لکھنے کا ارادہ کیا، تاکہ وہ چند نکتے جو اس افادی ادب میں پہلے شامل نہ ہو سکے، اب شریک کر لیے جائیں۔

عظمت کا راز


تو پھر آج ہی سے رنجیدہ رہنا شروع کردیجے ۔ بہت تھوڑے ملک ایسے ہیں، جہاں غمگین ہونے کے اتنے موقعے میسر ہیں، جتنے ہمارے ہاں۔ ابھی چند اشعار پڑھئیے، ہماری شاعری ماشاء اللہ حزن و الم سے بھر پور ہے۔ سوچیے کہ زندگی پیاز کی طرح ہے، چھیلتے رہیے اندر سے کچھ بھی برآمد نہیں ہوتا۔ رشتہ داروں اور ان کے طعنوں کو یاد کیجئے۔ پڑوسی عنقریب آپ کے متعلق نئی افواہیں اڑانے والے ہیں۔جن لوگوں نے آپ سے قرض لیا تھا، ایک پائی بھی ادا نہیں کیویسے جو قرض آپ نے لیا ہے، وہ بھی ادا نہیں ہوازندگی کتنی مختصر ہے؟مرنے کے بعد کیا ہوگا؟شام کی گاڑی سے کوئی پندرہ بیس رشتہ دار بغیر اطلاع دیئے آجائیں گے۔ ان کے لیے بستروں کا انتظام کرنا ہوگا۔ یہ چستی صاحب اپنے آپ کو کیا سمجھتے ہیں؟ پچھلے ہفتے قطب الدین صاحب نے کھانے پرسارے شہرکومدعو کیا،سوائے آپ کے وغیرہ وغیرہ۔

اب آپ غمگین ہیں۔ آہیں بھریئے۔ماتھے پر شکنیں پیدا کیجئے۔ ہرایک سے لڑئیے۔عنقریب آپ اس برتری سے آشنا ہوں گے جو سدا بیزار رہنے والوں کاہی حصہ ہے۔ وہ احساس جو انسان کے نطشے کا فوق الانسان بناتا ہے۔ اب آپ شاید کوئی عظیم کام کرنے والے ہیں

عظیم کام کرچکنے کے بعد اگرموڈ بدلنا منظورہوتوفوراًبازار سے‘مسرور ہو’مسکراتے رہیے، یا ایسی کوئی کتاب لے کر پڑھیے اور خوش ہوجائیے۔

اپنے آپ کو پہچانو

حکماء کا اصرار ہے کہ اپنے آپ کو پہچانو۔ لیکن تجربے سے ثابت ہوا کہ اپنے آپ کو کبھی مت پہچانو، ورنہ سخت مایوسی ہوگی۔بلکہ ہو سکے تودوسروں کو بھی مت پہچانو۔ایمرسن فرماتے ہیں کہ ‘‘انسان جو کچھ سوچتا ہے، وہی بنتا ہے۔’’


خواب اورعمل


حافظہ تیزکرنا

اگرآپ کوباتیں بھول جاتی ہیں تو اس کا مطلب یہ نہیں کہ آپ کا حافظہ کمزور ہے۔ فقط آپ کو باتیں یاد نہیں رہتیں۔ علاج بہت آسان ہے۔آئندہ ساری باتیں یاد رکھنے کی کوشش ہی مت کیجئے۔ آپ دیکھیں گے کہ کچھ باتیں آپ کو ضرور یاد رہ جائیں گے۔

مشہور فلسفی شو پنہارسیر پرجاتے وقت اپنی چھڑی سے درختوں کو چھوا کرتا تھا۔ ایک روز اسے یاد آیا کہ پل کے پاس جو لمبا درخت ہے، اسے نہیں چھوا۔ وہ مردعاقل ایک میل واپس گیا اور جب تک درخت نہ چھو لیا، اسے سکون قلب حاصل نہ ہوا۔

شو پنہارکے نقش قدم پر چلیے۔ اس سے آپ کا مشاہدہ اس قدرتیزہوگا کہ آپ اورسب حیران رہ جائیں گے۔

خوف سے مقابلہ
دل ہی دل میں خوف سے جنگ کرنا بے سود ہے۔ کیونکہ ڈرنے کی ٹریننگ ہمیں بچپن سے ملتی ہے اورشروع ہی سے ہمیں بھوت،چڑیل، باؤ اوردیگر چیزوں سے ڈرایا جاتا ہے۔ اگر آپ کو تاریکی سے ڈر لگتا ہے تو تاریکی میں جائیے ہی مت۔ اگر اندھیرا ہوجائے تو جلدی سے ڈر کر رشوتی کی طرف چلے آئیے۔ آہستہ آہستہ آپ کو عادت پڑ جائے گی اور خوف کھانا پرانی عادت ہوجائے گی۔

تنہائی سے خوف آتا ہو تو لوگوں سے ملتے رہا کیجئے۔ لیکن ایک وقت میں صرف ایک چیز سے ڈریئے، ورنہ یہ معلوم نہ ہوسکے گا کہ اس وقت آپ دراصل کس چیز سے خوفزدہ ہیں۔

وقت کی پابندی

اگر آپ کو یونہی وہم سا ہوگیا ہے کہ آپ تندرست ہیں تو کسی طبیب سے ملیے۔ یہ وہم فوراً دور ہوجائے گا۔ لیکن اگر آپ کسی وہمی بیماری میں مبتلا ہیں تو ہرروز اپنے آپ سے کہئےمیری صحب اچھی ہو رہی ہے میں تندرست ہو رہا ہوں

احساس کمتری ہو تو بار بار مندرجہ ذیل فقرے کہے جائیں

میں قابل ہوں۔ مجھ میں کوئی خامی نہیں۔ جو کچھ میں نے اپنے متعلق سنا، سب جھوٹ ہے۔ میں بہت بڑا آدمی ہوں۔ یہ فقرے زور زور سے کہے جائیں تاکہ پڑوسی بھی سن لیں

بے خوابی سے نجات
اگر نیند نہ آتی ہو تو سونے کی کوشش مت کیجئے۔ بلکہ بڑے انہماک سے فلاسفی کی کسی موٹی سی کتاب کا مطالعہ شروع کر دیجئے۔ فوراً نیند آجائے گی۔ مجرب نسخہ ہے۔ ریاضی کی کتاب کا مطالعہ بھی مفید ہے۔
ہمیشہ جوان رہنے کا راز

اول تو یہ سوچنا ہی غلط ہے کہ جوان رہنا کوئی بہت بڑی خوبی ہے۔ اس عمر کے نقصانات فوائد سے کہیں زیادہ ہیں۔ ملاحظہ ہو وہ شعر

خیر سے موسم شباب کٹا

چلو اچھا ہوا عذاب کٹا

دلیر بننے کا طریقہ

دوسرے تیسرے روزچڑیاگھرجاکرشیراوردیگرجانوروں سےآنکھیں ملایے لیکن پنجرے کے زیادہ قریب مت جائیے بندوق خرید کر انگیٹھی پر رکھ لیجئے اورلوگوں کو سنائیے کہ کس طرح آپ نے پچھلے مہینے ایک چیتا یا ریچھ یا دونوں مارے تھے۔ بار بارسنا کر آپ خود یقین کرنے لگیں گے کہ واقعی آپ نے کچھ مارا تھا۔
بیروزگاری سے بچئے

اگر آپ بیروز گار ہیں تو فوراً ایمپلائمنٹ ایکسچنج میں درخواست دے کرکسی کھاتے پیتے رشتہ دار کے ہاں انتظار کیجئے اور یہ یاد رکھیے کہ انتظار زندگی کا بہترین حصہ ہے۔
ایک خانگی مشورہ

اگر آپ بیوی ہیں اورآپ کا خاوند تھکا ماندہ دفتر سے آتا ہے۔ آپ مسکراہٹ سے اس کا استقبال کرتی ہیں اوراچھی اچھی باتیں سناتی ہیں تو شام کو وہ ضرور کہیں ادھر ادھر چلاجائے گا۔ لیکن اگر آتے ہی آپ اسے بے بھاؤ کی سنادیں، بات بات پر لڑیں اورپریشان کن تذکرے چھیڑدیں تو وہ مارنے کی کوشش کرے گا اور شام گھر میں گزارے گا۔اگر کہیں باہر گیا تو ساتھ لے جائے گا۔ مگر یہ عمل بار بار نہ دہرایا جائے، ورنہ کہیں شوہر موصوف واپس گھر کا رخ ہی نہ کرے۔

ایک کہانی

یا تو لوگ تقدیر کو کوستے ہیں یا تدبیر کو۔ یہ مسئلہ بہت نازک ہے۔ مشہور ہے کہ پہاڑوں میں پارس پتھر ہوتا ہے۔ جو چیز اسے چھو جائے سونا بن جاتی ہے۔

ایک شخص نے چھ مہینے کی چھٹی بغیر تنخواہ کے لی اور قسمت آزمائی کرنے نیپال پہنچا۔ کرائے کے جانوروں کے پاؤں میں زنجیریں باندھیں کہ شاید کوئی زنجیر پارس پتھر سے چھو جائے۔ ہر وقت انہیں جنگلوں میں لیے لیے پھرتا۔ دن گزرتے گئے اور کچھ نہ بنا۔آخر چھٹی ختم ہوئی۔ جانور اور زنجیریں لوٹا کر قسمت کو برا بھلا کہہ رہا تھا کہ جوتا اتارتے وقت معلوم ہوا کہ چند میخیں سونے کی بن چکی ہیں۔ سنارکے پاس گیا، اس نے میخیں تول کرقیمت بتائییہ پورے چھ مہینے کی تنخواہ تھی۔
اس سے نتائج خود نکالیے لیکن تقدیراورتدبیرپرلعنت ملامت نہ کیجئے اور قسمت آزمائی کے لیے پہاڑوں کی طرف مت جائیے۔

گفتگو کا آرٹ

جو کچھ کہنے کا ارادہ ہو ضرور کہیے۔ دوران گفتگو خاموش رہنے کی صرف ایک وجہ ہونی چاہئے، وہ یہ کہ آپ کے پاس کہنے کو کچھ نہیں ہے۔ ورنہ جتنی دیر جی چاہے باتیں کیجئے۔ اگر کسی اور نے بولنا شروع کردیا، تو موقع ہاتھ سے نکل جائے گا اور کوئی دوسرا آپ کو بور کرنے لگے گا بور وہ شخص ہے جو اس وقت بولتا چلا جائے،جب آپ بولنا چاہتے ہوں۔

چنانچہ جب بولتے بولتے سانس لینے کے لیے رکیں تو ہاتھ کے اشارے سے واضح کردیں کہ ابھی بات ختم نہیں ہوئی یا قطع کلامی معاف کہہ کر پھر سے شروع کردیجئے۔ اگر کوئی دوسرا اپنی طویل گفتگو ختم نہیں کر رہا، تو بیشک جمائیاں لیجئے، کھانسیئے،باربار گھڑی دیکھئے‘‘ابھی آیا’’کہہ کر باہر چلے جائیے یا وہیں سو جائیے۔

یہ بالکل غلط ہے کہ آپ لگاتاربول کر بحث نہیں جیت سکتے۔ اگر آپ ہار گئے تو مخالف کو آپ کی ذہانت پر شبہ ہوجائے گا۔ مجلسی تکلفات بہتر ہیں یا اپنی ذہانت پر شبہ کروانا؟

البتہ لڑائیے مت، کیونکہ اس سے بحث میں خلل آسکتا ہے۔

کوئی غلطی سرمد ہوجائے تو اسے کبھی مت مانیے۔ لوگ ٹوکیں،تو الٹے سیدھے دلائل بلندآوازمیں پیش کرکےانہیں خاموش کرادیجئے،ورنہ وہ خواہ مخواہ سرپر چڑھ جائیں گے۔دوران گفتگومیں لفظ‘‘آپ’’کااستعمال دویا تین مرتبہ سے زیادہ نہیں ہونا چاہئے۔اصل چیز‘‘میں’’ہے۔اگر آپ نے آپ اپنے متعلق نہ کہا، تو دوسرے اپنے متعلق کہنے لگیں گے۔

تعریفی جملوں کے استعمال سے پرہیز کیجئے۔ کبھی کسی کی تعریف مت کیجئے۔ ورنہ سننے والے کو شبہہ ہوجائے گا کہ آپ اسے کسی کام کے لئے کہنا چاہتے ہیں۔ اگر کسی شخص سے کچھ پوچھنا مطلوب ہو، جسے وہ چھپا رہا ہو، تو بارباراس کی بات کاٹ کراسے چڑا دیجئے۔ وکیل اسی طرح مقدمے جیتتے ہیں۔
دوسروں کو متاثر کرنا

اگر آپ ہر کسی سے اچھی طرح پیش آئے۔ ہاتھ دبا کر مصافحہ کیا۔قریب بیٹھے اور گرمجوشی سے باتیں کیں، تو نتائج نہایت پریشان کن ہوسکتے ہیں۔ وہ خواہ مخواہ متاثر ہوجائے گا اور نہ صرف دو بارہ ملنا چاہے گا، بلکہ دوسروں سے تعارف کرادے گا۔ یہ تیسروں سے ملائیں گے اور وہ اوروں سے۔ چنانچہ اتنے ملاقاتی اور واقف کار اکٹھے ہو جائیں گے کہ آپ چھپتے پھریں گے۔

ممکن ہے کہ لوگ متاثر ہو کر آپ کو بھی متاثر کرنا چاہیں۔ وہ بلا ضرورت بغل گیر ہوں گے۔ ہاتھ دبائیں گے اور قریب بیٹھنے کی کوشش کریں گے۔


کبھی مت کہئیےکہ‘‘آپ سے مل کر بڑی خوشی ہوئی’’۔ بلکہ اس سے پوچھئے کہ کہیں وہ تو آپ سے مل کر خوش نہیں ہو رہا ۔ اگر یہ بات ہے تو خبر دار رہیے۔

رشتہ داروں سے تعلقات

دور کے رشتہ دار سب سے اچھے ہوتے ہیں۔ جتنے دور کے ہوں اتنا ہی بہتر ہے۔ مثل مشہور ہے کہ دور کے رشتے دار سہانے۔

تربیت اطفال

بچوں سے کبھی کبھی نرمی سے پیش آیئے۔

بچے سوال پوچھیں تو جواب دیجئے مگر اس انداز میں کہ دوبارہ سوال نہ کرسکیں۔اگر زیادہ تنگ کریں تو کہہ دیجئے جب بڑے ہوگے سب پتا چل جائے گا۔ بچوں کو بھوتوں سے ڈراتے رہیے۔ شاید وہ بزرگوں کا ادب کرنے لگیں۔ بچوں کو دلچسپ کتابیں مت پڑھنے دیجئے،کیونکہ کورس کی کتابیں کافی ہیں۔

اگر بچے بے وقوف ہیں تو پروا نہ کیجئے۔ بڑے ہوکر یا تو جینئس بنیں گے یا اپنے آپ کو جینئس سمجھنے لگیں گے۔ بچے کو سب کے سامنے مت ڈانٹئے۔ اس کے تحت الشعور پر برا اثر پڑے گا۔ ایک طرف لے جاکر تنہائی میں اس کی خوب تواضع کیجئے۔

بچوں کو پالتے وقت احتیاط کیجئے کہ وہ ضرورت سے زیادہ نہ پل جائیں، ورنہ وہ بہت موٹے ہوجائیں گے اور والدین اور پبلک کے لیے خطرے کا باعث ہوں گے۔


ماہرین کا اصرار ہے کہ موزوں تربیت کے لیے بچوں کا تجزیۂ نفسی کرانا ضروری ہے۔ لیکن اس سے پہلے والدین اور ماہرین کا تجزیۂ نفسی کرا لینا زیادہ مناسب ہوگا۔ دیکھا گیا ہے کہ کنبے میں صرف دو تین بچے ہوں تو وہ لاڈلے بنا دیئے جاتے ہیں۔ لہٰذا بچے ہمیشہ دس بارہ ہونے چاہیئں، تاکہ ایک بھی لاڈلا نہ بن سکے۔

اسی طرح آخری بچہ سب سے چھوٹا ہونے کی وجہ سے بگاڑ دیا جاتا ہے، چنانچہ آخری بچہ نہیں ہونا چاہئے۔

مردوں کے لیے دبلا ہونے کا طریقہ
ملاحظہ ہو‘‘عظمت کا راز’’
خواتین کے لیے دبلا ہونے کی ترکیب

آج سے مندرجہ ذیل پرہیزی غذا شروع کردیجئے

ناشتے پرایک ابلا ہوا انڈہ۔ بغیر دودھ اور شکر کے چائے

دوپہرکوابلی ہوئی سبزی،بغیرشوربےکا تھوڑا سا گوشت،ایک چپاتی

سہ پہر کوایک بسکٹ۔ بغیر دودھ اور شکر کی چائے

رات کوابلا ہوا گوشت، سبزی، ڈیڑھ چپاتی، پھل، بغیر دودھ اور شکر کی کافی

بعض اوقات اس پرہیزی غذا کا اثر نہیں ہوتا۔ تعجب ہے؟

مردوں کے لیے موٹا ہونے کا نسخہ

بھینس رکھنا۔ دفتر کی ملازمت۔ دوپہر کے کھانے کے بعد دہی کی لسی اور قیلولہ۔سارے کھیل چھور کر صرف شطرنج اور تاش اور اگر آؤٹ ڈورگیم ہی کھلنا ہو تو بیڈ منٹن کھیلئے، بس۔
خواتین کے موٹا ہونے کی ترکیب

کسی خاص ترکیب کی ضرورت نہیں۔ اس سلسلے میں کچھ کہنا سورج کو چراغ دکھانا ہے۔

تسخیرِحُب

تعجب ہے کہ ایسے اہم موضوع پراس قدر کم لکھا گیا ہے۔ مصیبت یہ ہے کہ ماہرین تسخیر حب سب کچھ صیغۂ راز میں رکھتے ہیں۔ بس کبھی کبھی اس قسم کے اشتہار چھپتے ہیں

‘‘محبت کےماروں کومژدہ’’

‘‘محبوب ایک ہفتے کے اندر اندر قدموں میں نہ لوٹنے لگے تو دام واپس’’

اس کے علاوہ امتحان میں کامیابی،اولاد کی طرف سے خوشی،خطرناک بیماریوں سے شفا، مقدمہ جیتنا، تلاش معاش،افسر کو خوش کرنے کے وعدے بھی ہوتے ہیں۔ اشتہار میں ایک مونچھوں والے یا داڑھی والے چہرے کی تصویر،کئی سندیں اورسرٹیفکیٹ بھی ہوتے ہیں،لیکن اس سلسلے میں نہ کتابوں میں کچھ موجود ہے، نہ رسائل میں۔ادھر ہمارے ملک میں تسخیر حب کی قدم قدم پر ضرورت محسوس ہوتی ہے۔ ہر شخص اس چشمۂ حیواں کی تلاش میں ہے۔ اگرچہ مصنف کی معلومات اس موضوع پر نہ ہونے کے برابر ہیں۔ تاہم اس نے دوسروں کے تجربوں سے چند مفید باتیں اخذ کی ہیں۔

سب سے پہلے یہ وضاحت ضروری ہے کہ چاہنے والا مرد یا عورت۔ اورادھرمحبوب کا تعلق کس جنس سے ہے؟ لہٰذا سہولت کے لئے ان ہدایات کو تین حصوں میں تقسیم کیا گیا ہے۔یعنی

۱۔اگرمحبوب عورت ہے۔

۲۔اگر محبوب مرد ہو اور صنف نازک کے کسی فرد کو اس میں دلچسپی ہو

۳۔اگر محبوب شادی شدہ ہواور فریفتہ ہونے والا مرد ہو یا عورت

۱۔اگرمحبوب عورت ہو

محبوب چنتے وقت یہ احتیاط لازم ہے کہ رشتہ داروں پر ہرگز عاشق نہ ہوں۔ اس کے بعد اردگرد اور پڑوس میں رہنے والوں سے بھی حتی الوسع احتراز کریں۔ یہ تجرباتی فارمولے ہیں اورطالب حب کو وجہ پوچھے بغیران پراندھا دھند عمل کرنا چاہئے
محبوب سے ملاقات کے لیے جاتے وقت پوشاک سادہ ہونی چائیےرومال پرخوشبو نہ چھڑکیے۔ کہیں محبوب یا آپ کو زکام نہ ہوجائے۔ خوراک سادہ ہوپیازاورلہسن کےاستعمال سےپرہیز کیجئے۔ مونچھوں کو ہرگز تاؤنہ دیجئے ورنہ محبوب خوفزدہ ہو جائے گا۔ ویسے بھی فی زمانہ بنی سنوری مونچھوں کا اثر طبع نازک پر کوئی خاص اچھا نہیں پڑتااس کا فرمائشی مونچھوں پراطلاق نہیں ہوتا۔ اگر محبوب کو آپ سے کوئی خاص دلچسپی نہیں تواستقبال یوں ہوگا‘‘تشریف آوری کا شکریہ۔ بڑی تکلیف کی آپ نے۔ بھائی جان بس آتے ہی ہوں گے، آپ بیٹھیے۔ میں دادا جان کو ابھی بھیجتی ہوں’’۔ لیکن اگر محبوب کو واقعی محبت ہے تو وہ بھاگا بھاگا آئے گا اور آپ کے دونوں ہاتھ پکر کر کہے گابلوجی’’۔ یا اسی قسم کا کوئی اور مہملہ جملہ استعمال کرے گا

محبوب کو یکسانیت سے بورمت کیجئے۔ ہر اتوار کو ملتے ہوں تو دوسری تیسری مرتبہ منگل کوملنے جائیے۔ اگلی مرتبہ جمعے کو۔ بلکہ ایک ٹائم ٹیبل بنا لیجئے۔

ماہرین کا خیال ہے کہ عورتوں کو سنجیدہ مرد اس لیے پسند آتے ہیں کہ انہیں یونہی وہم سا ہوجاتا ہے کہ ایسے حضرات ان کی باتیں غور سے سنتے ہیں۔ لہٰذا تسخیر حب کرتے وقت ’گفتگو کا فن’ میں جو کچھ لکھا ہے، اسے محبوب کے لیے نظر انداز کردیجئے۔

نہ صرف محبوب کی باتیں خاموشی سے سنتے رہیئے۔ بلکہ اسے یقین دلا دیجئے کہ دنیا میں فقط آپ ہی ایسے شخص ہیں، جس کے لیے محبوب کی ہر الٹی سیدھی بات ایک مستقل وجہ مسرت ہے۔

محبوب سے زیادہ بحث مت کیجئے۔ اگر کوئی بحث چھڑ جائے تو جیتنے کا بہترین نسخہ یہ ہے کہ محبوب کی رائے سے متفق ہوجائیے اور ذرا جلدی کیجئے، کہیں محبوب دوبارہ اپنی رائے نہ بدل لے۔

اگر محبوب آپ کی ہربات پر مسکرا دے اور لگاتار ہنستا رہے، تو اس کا مطلب یہ بھی ہوسکتا ہے کہ اسے اپنے نفیس دانتوں کی نمائش مقصود ہے ایسے موقع پر محبوب سے پوچھئے کہ ان دنوں کون سی ٹوتھ پیسٹ استعمال ہو رہی ہے۔


محبوب کے میک اپ پر بھول کر بھی نکتہ چینی نہ کیجئے۔ شاید چہرہ اس لیےسرخ کیاگیا ہو کہ یہ پتا نہ چل سکے کب BLUSHکیافقط اس صورت میں اعتراض کیجئے جبکہ محبوب کا رنگ خدا نخواستہ مشکی ہو۔ اگرچہ گرم خطوں میں ایسے محبوب افراط سے پائے جاتے ہیں۔

ویسے ہر قسم کی تنقید سے پرہیز کیجئے۔ جو لوگ زیادہ نکتہ چینی کرتے ہیں، ان سے محبوب کی بیزاری بڑھتی جاتی ہے اور تھوڑے دنوں کے بعد محبت میں ان کی حیثیت وہی ہوجاتی ہے جو ٹینس میں Markerکی۔

دو باتوں سے محبوب کو مسرت حاصل ہوتی ہے۔ ایک تو یہ کہ کوئی اس سے کہہ دے کہ اس کی شکل کسی ایکٹریس سے ملتی ہے۔دوسرے یہ کہ اس کی جو رقیب ہے وہ تو یونہی انٹلکچوئل سی ہے۔

محبوب کی بہناگر بہن کی عمر پندرہ اور پینتالیس کے درمیان ہو کے سامنے محبوب کی کبھی تعریفیں مت کیجئے، ورنہ نتائج بڑے حیرت انگیز نکلیں گے اور اگر محبوب کے عیب معلوم کرنے ہوں تو اس کی سہیلیوں کے سامنے سے اچھا کہہ کر خدا کی قدرت کا تماشا دیکھئے۔ کبھی چھپ کرمحبوب کو کسی سے لڑتے ہوئے ضرور دیکھئے۔ یا محبوب کو کسی سے لڑا دیجئے۔ بہت سے لرزہ خیزحقائق کا انکشاف ہوگا۔


یاد رکھئے کہ محبوب کی نگاہوں میں ایک چالیس پینتالیس برس کا نوجوان ایک پچیس تیس سالہ بوڑھے سے کہیں بہتر ہے اور ایسے نو عمر بوڑھے ان دنوں کافی تعداد میں ہر جگہ ملتے ہیں۔

محبوب کی سالگرہ یاد رکھئے لیکن اس کی عمربھول جائیے۔

بعض اوقات کو آپ کے احسانات یاد نہیں رہتے۔ لیکن وہ فرمائشیں کبھی نہیں بھولتیں،جنہیں آپ پورا نہ کرسکے۔

اوائل محبت میں محبوب سے یہ پوچھنا کہ کیا اسے آپ سے محبت ہے؟ ایسا ہی ہے جیسے کسی ناول کا آخری باب پہلے پڑھ لینا۔

تنگدستی محبت کے دشمن ہے۔ ایک قیمتی تحفہ منٹوں میں وہ کچھ کرسکتا ہے، جو شاعر مہینوں برسوں میں نہیں کہہ سکتے۔

اگرمحبوب کسی اور پرعاشق ہے تو آپ کی سب کوششیں رائیگاں جائیں گی۔ ایسی حالت میں برابر برابر چھروا دینے والے مقولےپرعمل کیجئےاورریٹائرہوجانا بہتر ہوگا اوراگرمحبوب کسی اور کی جانب ملتفت بھی نہیں، لیکن آپ کے سب حربے بیکار نظر آنے لگیں، تو یہ نہ سمجھئے کہ محبوب سنگدل یا ناقابل تسخیر ہےوہ فقط تجربہ کار ہے۔ احتیاطاً یہ مزہ معلوم کر لیجئے کہ محبوب نے اپنے سابقہ چاہنے والوں سے کیا سلوک کیا تھا۔ وہی سلوک دوہرایا بھی جاسکتا ہے اور غالباً دوہرایا جائے گا۔

یہ ہمیشہ یاد رکھیے کہ جیسے جیسے محبوب کی عمر برھتی جائے گی، وہ بالکل اپنی امی کی طرح ہوتی چلی جائے گی۔

۲۔ اگرمحبوب مرد ہو

محبوب میں سب سے پہلی چیز یہ نوٹ کیجئے کہ آیا وہ آپ کو نوٹ کر رہا ہے یا نہیں۔

محبوب سےنہ کبھی مذہب پربحث کیجئے،نہ روس پر۔ بلکہ اس سے یہ بھی مت پوچھئے کہ وہ کماتا کیا ہے؟


محبوب سے یہ ہرگزمت پوچھئے کہ اس نے مصنوعی دانت کب لگوائے تھے۔
یہ یاد رکھیئے کہ ایک حسین عورت کی سب عورتیں دشمن ہیں اوران کا سمجھوتہ نہیں ہوسکتا لہٰذا محتاط رہئے۔

محبوب کی تعریف کرتے وقت وضاحب سے کام لیجئے۔ یہ نہیں کہ آپ خوب ہیں۔ وجیہ ہیں۔ لاکھوں میں ایک ہیں۔ بلکہ یہ کہ آپ کا ماتھا کشادہ ہے۔ بال گھنگھریالے ہیں۔ شانے ماشاءاللہ مردوں جیسے چوڑے ہیں۔
جومرداپنی مونچھوں کی دیکھ بھال کرتے ہیں،وہ خود پسند ہوتے ہیں۔لیکن جو شیو کرتے ہیں، وہ بھی کم خود پسند نہیں ہوتے۔

اگر محبوب کلب سے پی کر آیا ہو، تو کبھی مت جتلائیے۔ صرف یہ کہہ کر منہ بنا لیجئے کہ آج پھر آپ نے Ginger پی ہے۔ اس سے وہ اس قدر خوش ہوگا کہ بیان سے باہر ہے۔



مرداپنی محبت کاواسطہ دےکرمحبوب کی پرانی محبتوں کےمتعلق پوچھا کرتے ہیں۔انہیں کچھ نہ بتائیے، ورنہ پچھتانا پڑے گا۔

آپ کی باتیں خواہ کتنی ہی بے جا کیوں نہ ہوں، جب تک آپ کی آنکھوں میں آنسو نہیں آتے لٰہذا پیشتر اس کے کہ محبوب کو پتا چل سکے کہ کیا ہو رہا ہے۔ آپ رونا شروع کردیجئے۔اپنی رقیبوں سے ہر دم خبردار رہیے۔ محبوب جن عورتوں کے متعلق باتیں کرتا رہے،ان کی پروانہ کیجئے۔ لیکن جب وہ کسی عورت کے ذکر سے جان بوجھ کرگریزکرے، تو سمجھ جائیے کہ دال میں کالا ہے۔

یہ توناممکن ہے کہ آپ اپنے دل کارازکسی اورکونہیں بتائیں گی۔ لیکن بتاتے وقت یہ کبھی مت کہیےؤ‘‘تمہیں قسم ہے جو کسی اور سے کہا تو ۔’’اس سے سننے والی کو فوراً شبہ ہوگا اور وہ اسی وقت سب سے کہہ دے گی۔



عقلمند محبوب کو قابو میں رکھنا زیادہ مشکل نہیں۔ لیکن اگر محبوب بے وقوف ہو توذہین سے ذہین عورت کے لیے بھی اسے سنبھالنا محال ہوگا۔


یہ موضوع بے حد ضروری ہے، کیونکہ آج کل شادی شدہ محبوب سے عشق کرنا نہ صرف عام ہوگیا ہے، بلکہ فیشن میں شامل ہے۔ روز بروزاس کی اہمیت ہر خاص وعام پر واضح ہوتی جارہی ہے۔


شادی شدہ محبوب کو مسخر کرنے کے لیے سب سے اہم چیز نہ حسن ہے، نہ قابلیت بلکہ پروپگنڈا ہے۔ لہٰذا تھوڑے تھوڑے عرصے کے بعد اپنے متعلق کوئی خبر اڑا دیجئےکہ آپ کا ارادہ ولایت جانے کا ہےکبھی کلاسیکل ڈانس سیکھنے کے منصوبے باندھیے تو کبھی اردو میں ایم اے کرنے کی خبر مشہور کردیجئے۔
پہلے محبوب منتخب کیجئے، پھر اسے چند فالتو خواتین و حضرات کے ساتھ مدعو کیجئے پکنک ادبی محفلتاشیا کسی اور بہانے سے ۔ بعد میں آہستہ آہستہ دوسرے لوگوں کو نکالتے جائیے۔ حتیٰ کہ صرف آپ اور محبوب باقی رہ جائیں۔ اس طرح محبوب کو شبہ نہیں ہوگا۔ شبہ ہوا بھی تو دیر میں ہوگا

بہتر تو یہ ہوگا کہ ایک وقت میں کیک جگہ کوشش کیجئے۔ اگر کامیابی دس فیصد بھی ہوئی تب بھی Averageنا تسلی بخش نہیں۔

کچھ ایسا انتظام کیجئے کہ محبوب ہر وقت آپ کے متعلق قیاس آرائیاں کرتا رہے۔ ملاًھ کھوئی کھوئی نگاہوں سے خلا میں تکا کیجئے۔ذرا ذرا سی دیر کے بعد ٹھنڈے سانس لیجئے۔ وہ بار بار پوچھے گاکیا بات ہے؟ کی ہوا؟ کچھ مجھے بھی تو بتاؤ؟

گفتگو میں اپنے یا محبوب کے شریک حیات کا ذکر بالکل نہ آنے دیجئے۔ یوں ظاہر کیجئے، جیسے اس دنیا میں نہ آپ کا کوئی ہے، نہ اس کا۔

اگرمحبوب بےرخی برتتاہوتواس کاخوب تعاقب کیجئےباربار فون کیجئےملنے جائیےسندیسے بھیجئےخط لکھیےکسی دن اتنا وہ تنگ آئے گا کہ آپ پرعاشق ہو جائے گا۔الماریوں میں چند اوٹ پٹانگ ضخیم کتابیں، دیواروں پر ماڈرن آرٹ کی بےتکی تصویریں اور کمرے میں ستاریا وائلن ضرور رکھیے۔ خواہ آپ کو ان سے ذرا بھی دلچسپی نہ ہو۔ محبوب یہ سمجھے گا کہ آپ کی طبیعت فنکارانہ ہے۔

تقریبوں اور پارٹیوں میں ذرا دیر سے جائیے، تاکہ لوگ پوچھیں کہ یہ کون ہے؟ بیٹھنے کے لیے ایسی جگہ چنیے جہاں مناسب روشنی اور موزوں لوگ ہوں۔

اگر شریک حیات ساتھ ہو تو سب کے سامنے اسے کبھی ڈارلنگ مت کہیے، بلکہ پبلک میں اس کا نوٹس ہی نہ لیجئے۔

اپنے بچے کو کبھی ساتھ مت لے جائیے۔ ایک بچے کی موجودگی سارے حسن و جمال کو ختم کردینے کے لیے کافی ہے۔ محبوب کے بچوں کو بھی لفٹ نہ دیجئے۔

ذرا سے جھوٹ سے عجیب دلکشی پیدا ہوجاتی ہے۔ یاد رکھیے کہ بچپن میں جھوٹ بولنا گناہ سمجھا جاتا ہے۔ شادی سے پہلے اسے ایک خوبی تصور کیا جاتا ہے۔ محبت میں اسے آرٹ کا درجہ حاصل ہے اور شادی کے بعد جھوٹ کی پختہ عادت پڑ جاتی ہے۔

عینک کبھی مت لگائیے، خواہ دو تین فٹ سامنے کچھ بھی نہ دکھائی دیتا ہو۔ مگرذرا سنبھل سنبھل کر چلیے، راستے میں گڑھے بھی ہوتے ہیں۔

دعوتوں پر یا تو کھانا کھا کرجائیے یا واپس آکر کھایئے۔ کم خوراک ہونا انٹیلکچوئل پنے کی نشانی سمجھی جاتی ہے۔ افواہوں میں خاص دلچسپی لیجئے۔ اگر محبوب کو سنانے کے لیے نئی نئی افواہیں آپ کے پاس ہوئیں، تو وہ باقاعدگی سے سننے آئے گا۔


محبت ختم کرتے وقت ہرگزمت لڑیئے،خدا جانے کل کلاں کہیں سابق محبوب ہی سے واسطہ نہ پڑ جائے۔

آخر میں مصنف سفارش کرے گا کہ کبھی کبھی اپنے رفیق حیات سے بھی تھوڑی سی محبت کر لیا کیجئے۔ اس کا بھی تو آپ پر حق ہے۔جیسا کہ ایک مشہورمفکر نے کہا ہے کہ اپنے رفیق حیات سے محبت کرنا محبت نہ کرنے سے ہزار درجے بہتر ہے۔
چند جنرل ہدایات

محبوب سے تبھی ملیے جب اس کی صحت اچھی ہو اور آپ کی بھی۔ دانت یاسر کے ذرا سے درد سے دنیا اندھیر معلوم ہونے لگتی ہے۔

سب جانتے ہیں کہ حسین اتنے خطرناک نہیں ہوتے، جتنے سادہ شکل والے۔ آخرالذکر چھپے رستم ہوتے ہیں۔ یہ ہمدردی جتاتے ہیں۔سمجھنے کی کوشش کرتے ہیں۔ احسانوں سے زیر بار کردیتے ہیں۔نشانہ درست کر کے پھر وار کرتے ہیں۔ لیکن حسین اپنے آپ ہی مگن رہتے ہیں۔انہیں آئینہ دیکھنے اور کپڑے سلوانے سے ہی فرصت نہیں ملتی۔

یہ بھی دیکھا گیا ہے کہ ذہین انسان بڑی مشکلوں سے عاشق ہوتے ہیں۔ ان کے خیال میں محبت تخیل کی فتح ہے ذہانت پر۔

غالباً محبوب ایک دوسرے سے اس لیے بور نہیں ہوتے کہ وہ ہر وقت ایک دوسرے کے متعلق باتیں کرتے رہتے ہیں۔

محبت کی شادی کے ذکر سے قصداً گریز کیا گیا ہے کیونکہ یہ جدا موضوع ہے۔ لیکن علماء کا قول ہے کہ جہاں محبت اندھی ہے، وہاں شادی ماہرِامراضِ چشم ہے

نوٹ اگر اس مضمون سے ایک کا بھی بھلا ہوگا تو مصنف سمجھے گا کہ اس کی ساری محنت بالکل رائیگاں گئی۔



خدا کی خاطر
خواجہ حسن نظامی

ہم لوگوں نےہزار سرمارا کہ اس ان دیکھی خدا کی اسیری سےرہائی ہو۔مگرخبر نہیں اُس کوکیا جادو آتا ہےاوراس نےانسانوں پر کیا کیا پڑھ کرپھونک دیا ہےکہ ہرآدمی اس کا دم بھرتا ہےاوراس کی خوشی کی خاطربڑی بڑی بلاوں کوسر پرلیتا ہے۔

آج کل ہردوارمیں کنبہ کا میلہ ہے۔سولہ سترہ لاکھ انسانوں کاجماوہے۔ریلوں میں انسان حیوانوں کی طرح بھرے جاتے ہیں ۔جسم و روح تحلیل کرنے والی تکلیفیں اٹھاتے ہیں مگر خدا کےنام پردریا میں ایک غوطہ مارنے کی خاطرگھربارچھوڑکرچاروں طرف سےاُمڈے چلےآتےہیں۔

مناسب ہے کہ ایک بین الاقوام مشترکہ کانفرنس قائم کی جائےجس میں غورہوکہ خدا کا اثرکم کرنےمیں ہم انسان کیا طرزعمل اختیارکریں۔تاکہ ہمارے ہم جنس اس رات دن کی کس مکش سےنجات پائیں۔

گنگا اورزمزم کےپانی میں آخرکیابات ہے۔جوخلقت اس پرپلی پڑتی ہے۔سوائےاس کے کچھ نہں کہ خدا نےان پرکچھ سحرکردیا ہے۔اگرچہ جادو ٹوانہ بھی خلاف ِعقل چیز ہے ۔لیکن بطورسراغر سانی وتفتیش تھوڑی دیرکےلئےہم ان کوتسلیم کئےلیتے ہیں،اس کےبعد تمام مُلحدان یورپ کےمنتخب آدمیوں کےذریعےکوئی نہ کوئی بات خدا کوزَک دینےکی نکل ہی آئےگی۔

مگرڈریہ ہےکہ کہیں وہ جس کوخداکہتےہیں ہمارےہی ہم قوم لوگوں کو ولی پیغمبر،رشی،اوتار کےخطابات دےکرہمارامخالف نہ بنادے۔کیونکہ خطاب پاکرآدمی برادری کےحقوق سےکچھ بےتعلق ہو جاتا ہے۔


خدا پرستی کا نسخہ
خواجہ حسن نظامی

ڈاکٹروں نے ایجاد کیا۔گرمی گرمی کو مارتی ہے ۔زہر زہر اُتارتا ہے ۔سنا نہیں چیچک وطاعون کے ٹیکے انہی بیماریوں کے زہر سے بنائے جاتے ہیں۔پھر یہ خدا پرست لوگ نیاعلاج کیوں نہیں کرتے ۔میں عیسائیوں آریوں اورمسلمانوں کواپنی ایجادِ جدید سےآگاہ کرنا چاہتا ہوں تاکہ وہ لوگوں کو خدا پرستی کی تندرستی اورروح کی درستی عطا کریں۔اور خدا کی بھولسے بندوں کو بچائیں ۔جوعافیت شکن مرض ہے۔

قرآن میں خدا نےفرمایا ہے،جب بندہ پرمصیبت آتی ہے یا وہ بیمارہوتا ہےتوخلوص قلب سےخدا کو یاد کرتا ہے۔اورجب تندرست ہوتا ہے توایسا بےخبر ہوجاتا ہے۔گویا کبھی خداسےکام ہی نہ پڑا تھا۔

انجیل وتورات میں بھی انسان کی اس فطری خصلت کا ذکر آیا ہے۔پس منطقیانہ نتیجہ یہ نکلا کہ آدمی کو بیمار ڈالنا اورمصیبت میں مبتلا کرناچاہئے تاکہ وہ خدا پرستی کرےاورخدا سےغافل نہ ہو۔

اس حالت میں پادری صاحبان کولازم ہےکہ شفاخانےبند کردیں اورایسی دوائیں تقسیم کریں۔جن سےانسان بیمارزیادہ ہوں۔ بیماریابڑھیں گی توخدا پرستی بھی ترقی کریگی۔

ہندوں اورمسلمانوں کوبھی لازم ہےکہ وہ کونسلوں میں تجویز پیش کریں۔اورشہروں قصبوں سےسرکاری اسپتال اُٹھوادیں ۔کیونکہ ان عام دواخانوں نےہم کوازحد تندروست کردیا ہےاوراس تندرستی سے ہماری ایمان درستی میں فرق آرہا ہے۔

فطرت بدلتی رہتی ہے۔تو ہم کو بھی بدلتا رہنا چاہئے۔کیا ضرورت ہے کہ ہم واعظ کہہ کراپنا دماغ خراب کریں۔اور کتابیں ہدایت وخداپرستی کے لئے تصنیف کرکے اپنا روپیہ کھوئیں۔
بہت آسان علاج ہے ۔نہایت مزےدار نسخہ ہے ۔کھلی ہوئی بات ہے جس میں غور وخوض کی ضرورت ہی نہیں۔مگر میں کہ اس نسخہ کا موجد ہوں از راہ حفظ ماتقدم عرض کرنا ضروری سمجھتا ہوں کہ مجھ پر اس نسخہ کا تجربہ نہ کیا جائے ۔میں پریشانی وبیماری میں خدا کو اتنا یاد نہیں کرتا۔جتنا تندرستی میں جھک جھک کر اس کی عبادت بجا لاتا ہوں۔اور کہتا ہوں۔

اے مولیٰ اس بھول کے عالم گیر زمانہ میں میری یاد قبول کر میں تجھ کو کیونکر بھولوں کہ تیرے احسان اور تیری نعمتیں مجھ کو سر سے لے کر پاوں تک دبائے ڈالتی ہیں۔اور تو مجھ کو اِس قدریاد آتا ہے۔کہ زندگی کے مزے میں کرکراہٹ ہونے لگتی ہے ۔ہر گھڑی خیال یہی کہتا ہے کہ زندگی کے تمام شے ہیچ ہیں۔کو کچھ ہے ۔زندہ خدا کی دیدوشنید ہے۔

چونکہ میں اس کلّیہ سےمستثنیٰ ہوں۔لہذا مجھ کوبیمارڈالنے کی کوشش نہ کی جائے ۔واجب جانکرعرض کیاـ

رشتہ یا خدا۔۔۔۔۔

جس کو دیکھا نہیں ،جو نہ خود سامنےآئے نہ دوسرے کو آگے بلائےاس سےمحبت کیونکہ ہو۔اس کے ساتھ مروت کیونکہ برتی جائے۔اس کا لحاظ کون کرے۔

رشتہ داری بڑی چیز ہے۔دقت پڑتا ہے۔تو اپنے رشتہ ہی کے لوگ کام آتے ہیں۔پسینہ کی جگہ خون بہاتے ہیں۔

رشتہ داری کے مقابلہ میں خدا کی رورعایت بہت مشکل کام ہے۔زندگی دنیا میں ہےاورخدا آخرت میں ۔رشتہ داری زندگی کےساتھ وابستہ ہے۔اس واسطےجس کوزندہ رہناہو۔جو زندگی کوپرلطف رکھنا چاہتا ہو۔اس کا کام تو یہی ہوگا کہ رشتہ کو خدا پر مقدم رکھے ۔جب مرجائیگا زندگی ختم ہو جائےگی ۔اس وقت خداسےتعلق کرلیا جائے گا۔جیتےجی تو رشتہ کونہیں چھوڑاجاتا۔اورایک نامحسوس اس دیکھی چیزکی خاطر رشتہ کو توڑنا دشوار ہے۔

مگردنیا میں ایسےلوگ بھی ہوئےہیں جنہوں نےخداکورشتہ پرفوقیت دی۔رشتہ سےتوٹوٹے۔خدا سےجڑےخبر نہیں خدا نےان لوگوں پرکیا جادوکردیا تھا کہ اس چمکتی دمکتی دنیا میں ان کو سوائے خدا کے کچھ بھاتا ہی نہ تھا۔



کتے
پطرس بخاری

علم الحیوانات کے پروفیسروں سے پوچھا، سلوتریوں سے دریافت کیا، خود سرکھپاتے رہے لیکن کبھی سمجھ میں نہ آیا کہ آخر کتوں کافائدہ کیا ہے؟ گائے کو لیجئے دودھ دیتی ہے، بکری کو لیجئے، دودھ دیتی ہے اور مینگنیاں بھی ۔ یہ کتے کیا کرتے ہیں؟ کہنے لگے کہ  کتا وفادار جانور ہے۔  اب جناب وفاداری اگر اسی کا نام ہے کہ شام کے سات بجے سے جو بھونکنا شروع کیا تو لگاتار بغیر دم ليے صبح کے چھ بجے تک بھونکتے چلے گئے، تو ہم لنڈورے ہی بھلے۔ کل ہی کی بات ہے کہ رات کے کوئی گیارہ بجے ایک کتے کی طبیعت جو ذرا گدگدائی تو انہوں نے باہر سڑک پر آکر  طبرح  کا ایک مصرع دے دیا۔ ایک آدھ منٹ کے بعد سامنے کے بنگلے میں ایک کتے نے مطلع عرض کردیا۔ اب جناب ایک کہنہ مشق استاد کو جو غصہ آیا ایک حلوائی کے چولہے میں سے باہر لپکے اور بھنا کے پوری غزل مقطع تک کہہ گئے۔ اس پر شمال مشرق کی طرف سے ایک قدر شناس کتےنے زوروں کی داد دی۔ اب تو حضرت وہ مشاعرہ گرم ہواکہ کچھ نہ پوچھیے۔ کم بخت بعض تو دو غزلے سہ غزلے لکھ لائے تھے۔ کئی ایک نے فی البدیہہ قصیدے کے قصیدے پڑھ ڈالے۔ وہ ہنگامہ گرم ہوا کہ ٹھنڈا ہونے میں نہ آتا تھا۔ ہم نے کھڑکی میں سے ہزاروں دفعہ آرڈر آرڈر پکارا لیکن کبھی ایسے موقعوں پر پردھان کی بھی کوئی نہیں سنتا۔ اب ان سے کوئی پوچھئے کہ میاں تمہیں کوئی ایسا ہی ضروری مشاعرہ کرنا تھا تو دریا کے کنارے کھلی ہوا میں جاکر طبع آزمائی کرتے یہ گھروں کے درمیان آکر سوتوں کو ستانا کون سی شرافت ہے؟،

اورپھر ہم دیسی لوگوں کے کتے بھی کچھ عجیب بدتمیز واقع ہوئے ہیں۔ اکثر تو ان میں ایسے قوم پرست ہیں کہ پتلون کوٹ کو دیکھ کر بھونکنے لگ جاتے ہیں۔ خیر یہ تو ایک حد تک قابل تعریف بھی ہے۔ اس کا ذکر ہی جانے دیجیئے ۔ اس کے علاوہ ایک اور بات ہے یعنی ہمیں بارہا ڈالیاں لے کر صاحب لوگوں کے بنگلوں پر جانے کا اتفاق ہوا، خدا کی قسم ان کے کتوں میں وہ شائستگی دیکھی ہے کہ عش عش کرتے لوٹ آئے ہیں۔ جوں ہی ہم بنگلے کے اندر داخل ہوئے کتے نے برآمدے میں کھڑے کھڑے ہی ایک ہلکی سی بخ کردی اور پھر منہ بند کرکے کھڑا ہوگیا۔ ہم آگے بڑھے تو اس نے بھی چار قدم آگے بڑھ کر ایک نازک اور پاکیزہ آواز میں پھر بخ کردی۔ چوکیداری کی چوکیداری موسیقی کی موسیقی۔ ہمارے کتے ہیں کہ نہ راگ نہ سُر، نہ سر نہ پیر۔ تان پہ تان لگائے جاتے ہیں۔ بےتالے کہیں کے ۔ نہ موقع دیکھتے ہیں، نہ وقت پہچانتے ہیں ۔ بس گلے بازی کيے جاتے ہیں۔ گھمنڈ اس بات پر ہے کہ تان سین اسی ملک میں تو پیدا ہوا تھا۔

اس میں شک نہیں کہ ہمارے تعلقات کتوں سے ذرا کشیدہ ہی رہے ہیں لیکن ہم سے قسم لے لیجیئے جو ایسے موقع پر ہم نے کبھی سیتا گرہ سے منہ موڑا ہو۔ شاید آپ اس کو تعلّی سمجھیں لیکن خدا شاہد ہے کہ آج تک کبھی کسی کتے پر ہاتھ اُٹھ ہی نہ سکا۔ اکثر دوستوں نے صلاح دی کہ رات کے وقت لاٹھی چھڑی ضرور ہاتھ میں رکھنی چاہیئے کہ دافع بلیات ہے لیکن ہم کسی سے خواہ مخواہ عداوت پیدا نہیں کرنا چاہتے۔ کتے کے بھونکتے ہی ہماری طبعی شرافت ہم پر اس درجہ غلبہ پا جاتی ہے کہ آپ ہمیں اگر اس وقت دیکھیں تو یقیناً یہی سمجھیں گے کہ ہم بزدل ہیں۔ شاید آپ اس وقت یہ بھی اندازہ لگا لیں کہ ہمارا گلا خشک ہوا جاتا ہے۔ یہ البتہ ٹھیک ہے۔ ایسے موقع پر کبھی گانے کی کوشش کروں تو کھرج کے سُروں کے سوا اور کچھ نہیں نکلتا۔ اگر آپ نے بھی ہم جیسی طبیعت پائی ہو تو آپ دیکھیں گے کہ ایسے موقع پر آیۃ الکرسی آپ کے ذہن سے اُتر جائے گی۔ اس کی جگہ آپ شاید دعائے قنوت پڑھنے لگ جائیں۔

بعض اوقات ایسا اتفاق بھی ہوا ہے کہ رات کے دو بجےچھڑی گھماتے تھیٹر سے واپس آرہے ہیں اور ناٹک کے کسی نہ کسی گیت کی طرز ذہن میں بٹھانے کی کوشش کر رہے ہیں، چونکہ گیت کے الفاظ یاد نہیں اور نومشقی کا عالم بھی ہے اس ليے سیٹی پر اکتفا کی ہے کہ بےسرے بھی ہوگئے ، تو کوئی یہی سمجھے گا انگریزی موسیقی ہے۔ اتنے میں ایک موڑ پر سے جو مڑے تو سامنے ایک بکری بندھی تھی۔ ذرا تصور ملاحظہ ہو ۔ آنکھوں نے اسے بھی کتا دیکھا۔ ایک تو کتا اور پھر بکری کی جسامت کا۔ گویا بہت ہی کتا۔ بس ہاتھ پاؤں پھول گئے ۔ چھڑی کی گردش دھیمی ہوتے ہوتے ایک نہایت ہی نامعقول زاویے پر ہوا میں کہیں ٹھہر گئی۔ سیٹی کی موسیقی بھی تھرتھرا کر خاموش ہوگئی لیکن کیا مجال جو ہماری تھوتھنی کی مخروطی شکل میں ذرا بھی فرق آیا ہو۔گویا ایک بےآواز لَے ابھی تک نکل رہی تھی ۔طب کا مسئلہ ہے کہ ایسے موقعوں پر اگر سردی کے موسم میں بھی پسینا آجائے تو کوئی مضائقہ نہیں ، بعد میں پھر سوکھ جاتا ہے۔

چونکہ ہم طبعاً ذرا محتاط ہیں اس ليے آج تک کتے کے کاٹنے کا کبھی اتفاق نہیں ہوا یعنی کسی کتے نے آج تک ہم کو کبھی نہیں کاٹا ۔ اگر ایسا سانحہ کبھی پیش آیا ہوتا تو اس سرگزشت کے بجائے آج ہمارا مرثیہ چھپ رہا ہوتا۔ تاریخی مصرعہ دعائیہ ہوتا کہ اس کتے کی مٹی سے بھی کتا گھاس پیدا ہو لیکن۔۔۔


جب تک اس دنیا میں کتے موجود ہیں اور بھونکنے پر مصر ہیں ، سمجھ لیجیے کہ ہم قبر میں پاؤں لٹکائے بیٹھے ہیں اور پھر ان کتوں کے بھونکنے کے اصول بھی تو کچھ نرالے ہیں یعنی ا یک تو متعدی مرض ہے اور پھر بچوں، بوڑھوں سبھی کو لاحق ہے۔ اگر کوئی بھاری بھرکم اسفندیار کتا کبھی کبھی اپنے رعب اور دبدبے کو قائم رکھنے کے ليے بھونک لے تو ہم بھی چاروناچار کہہ دیں کہ بھئی بھونک اگرچہ ایسے وقت میں اس کو زنجیر سے بندھاہوا ہونا چاہیے لیکن یہ کمبخت دو روزہ سہ روزہ دو دو تین تین تولے کے پلے بھی تو بھونکنے سے باز نہیں آتے۔ باریک آواز ذراسا پھیپھڑا اس پر بھی اتنا زور لگا کر بھونکتے ہیں کہ آواز کی لرزش دُم تک پہنچتی ہے اور پھر بھونکتے ہیں چلتی موٹر کے سامنےآکر گویا اسے روک ہی لیں گے۔ اب اگر یہ خاکسار موٹر چلا رہا ہوتو قطعاً ہاتھ کام کرنے سے انکار کردیں لیکن ہر کوئی یوں ان کی جان بخشی تھوڑا ہی کردے گا؟


خدا نے ہر قوم میں نیک افراد بھی پیدا کئے ہیں۔ کتے اس کلیے سے مستثنیٰٰ نہیں۔ آپ نے خدا ترس کتا بھی ضرور دیکھا ہوگا۔ عموماً اس کے جسم پر تپّسیا کے اثرات ظاہر ہوتے ہیں۔ جب چلتا ہے تو اس مسکینی اور عجز سے گویا بارگناہ کا احساس آنکھ نہیں اٹھانے دیتا۔ دم اکثر پیٹ کے ساتھ لگی ہوتی ہے۔ سڑک کے بیچوں بیچ غوروفکر کے ليے لیٹ جاتا ہے اور آنکھیں بندکرلیتا ہے۔ شکل بالکل فلاسفروں کی سی اور شجرہ دیوجانس کلبی سے ملتا ہے۔ کسی گاڑی والے نے متواتر بگل بجایا۔ گاڑی کے مختلف حصوں کو کھٹکھٹایا۔ لوگوں سے کہلوایا۔ خود دس بارہ دفعہ آوازیں دیں تو آپ نے سرکو وہیں زمین پر رکھے سرخ مخمور آنکھوں کو کھولا ۔ صورت حالات کو ایک نظر دیکھا، اور پھر آنکھیں بند کرلیں۔ کسی نے ایک چابک لگا دیاتو آپ نہایت اطمینان کے ساتھ وہاں سے اُٹھ کر ایک گز پرے جالیٹے اور خیالات کے سلسلے کو جہاں سے وہ ٹوٹ گیا تھا وہیں سے پھر شروع کردیا۔ کسی بائیسکل والے نے گھنٹی بجائی، تو لیٹے لیٹے ہی سمجھ گئے کہ بائیسکل ہے۔ ایسی چھچھوری چیزوں کے ليے وہ راستہ چھوڑ دینا فقیری کی شان کے خلاف سمجھتے ہیں۔

رات کے وقت یہی کتا اپنی خشک، پتلی سی دم کو تابحد امکان سڑک پر پھیلا کر رکھتا ہے۔ اس سے محض خدا کے برگزیدہ بندوں کی آزمائش مقصود ہوتی ہے۔ جہاں آپ نے غلطی سے اس پر پاؤں رکھ دیا، انہوں نے غیظ وغیب کے لہجہ میں آپ سے پرسش شروع کردی۔ بچا فقیروں کو چھیڑتا ہے۔ نظر نہیں آتا، ہم سادھو لوگ یہاں بیٹھے ہیںبس اس فقیر کی بددعا سے سے اسی وقت رعشہ شروع ہوجاتا ہے۔ بعد میں کئی راتوں تک یہی خواب نظر آتے رہتے ہیں کہ بےشمار کتے ٹانگوں سے لپٹے ہوئے ہیں اور جانے نہیں دیتے۔ آنکھ کھلتی ہے تو پاؤں چارپائی کی ادوان میں پھنسے ہوتے ہیں۔

اگر خدا مجھے کچھ عرصے کے ليے اعلیٰ قسم کے بھونکنے اور کاٹنے کی طاقت عطا فرمائےتو جنون انتقام میرے پاس کافی مقدار میں ہے۔ رفتہ رفتہ سب کتے علاج کے ليے کسولی پہنچ جائیں۔ ا یک شعر ہے


آواز سگاں کم نہ کند رزق گدارا

یہی وہ خلاف فطرت شاعری ہے جو ایشیا کے ليے باعث ننگ ہے۔ انگریزی میں ایک مثل ہے کہ بھونکتےہوئے کتے کاٹا نہیں کرتے ۔ یہ بجا سہی، لیکن کون جانتا ہے، کہ ایک بھونکتا ہوا کتا کب بھونکنا بند کردے، اور کاٹنا شروع کردے؟

لاہور کا جغرافیہ
پطرس بخاری

تمہید

تمہید کے طور پر صرف اتنا عرض کرنا چاہتا ہوں کہ لاہور کو دریافت ہوئے اب بہت عرصہ گزرچکا ہے، اس ليے دلائل و براہین سے اس کے وجودکو ثابت کرنے کی ضرورت نہیں۔ یہ کہنے کی اب ضرور نہیں کہ کُرے کو دائیں سے بائیں گھمائیے۔ حتیٰ کہ ہندوستان کا ملک آپ کے سامنے آکر ٹھہر جائے پھر فلاں طول البلد اور فلاں عرض البلد کے مقام انقطاع پر لاہور کا نام تلاش کیجیئے۔ جہاں یہ نام کُرے پر مرقوم ہو، وہی لاہور کا محل وقوع ہے۔ اس ساری تحقیقات کو مختصر مگر جامع الفاظ میں بزرگ یوں بیان کرتے ہیں

کہ لاہور، لاہور ہی ہے، اگر اس پتے سے آپ کو لاہور نہیں مل سکتا، تو آپ کی تعلیم ناقص اور آپ کی دہانت فاتر ہے۔
محل وقوع
ایک دو غلط فہمیاں البتہ ضرور رفع کرنا چاہتا ہوں۔ لاہور پنجاب میں واقع ہے۔ لیکن پنجاب اب پنج آب نہیں رہا۔ اس پانچ دریاؤں کی سرزمین میں اب صرف چار دریا بہتے ہیں۔ اور جو نصف دریا ہے، وہ تو اب بہنے کے قابل بھی نہیں رہا۔ اسی کو اصطلاح میں راوی ضعیف کہتے ہیں۔ ملنے کا پتہ یہ ہےکہ شہر کے قریب دو پل بنے ہیں۔ ان کے نیچے ریت میں دریا لیٹا رہتا ہے۔ بہنے کا شغل عرصے سے بند ہے، اس ليے یہ بتانا بھی مشکل ہے کہ شہر دریا کے دائیں کنارے پر واقع ہے یا بائیں کنارے پر۔ لاہور تک پہنچنے کے کئی رستے ہیں۔ لیکن دو ان میں سے بہت مشہور ہیں۔ ایک پشاور سے آتا ہے اور دوسرا دہلی سے۔ وسط ایشیا کے حملہ آور پشاور کے راستے اور یو۔پی کے حملہ آور دہلی کے رستے وارد ہوتے ہیں۔ اول الذکر اہل سیف کہلاتے ہیں اور غزنوی یا غوری تخلص کرتے ہیں مؤخر الذکر اہل زبان کہلاتے ہیں۔ یہ بھی تخلص کرتے ہیں، اور اس میں یدطولیٰ رکھتے ہیں۔
حدود اربعہ


آب و ہوا


بہم رسانی آب کے ليے ایک اسکیم عرصے سے کمیٹی کے زیرغور ہے۔ یہ اسکیم نظام سقے کے وقت سے چلی آتی ہےلیکن مصیبت یہ ہے کہ نظام سقے کے اپنےہاتھ کے لکھے ہوئے اہم مسودات بعض تو تلف ہوچکے ہیں اور جو باقی ہیں ان کے پڑھنے میں بہت دقت پیش آرہی ہے اس ليے ممکن ہے تحقیق وتدقیق میں چند سال اور لگ جائیں، عارضی طور پر پانی کا یہ انتظام کیا گیا ہے کہ فی الحال بارش کے پانی کو حتی الوسع شہر سے باہر نکلنے نہیں دیتے۔ اس میں کمیٹی کو بہت کامیابی حاصل ہوئی ہے۔ امید کی جاتی ہے کہ تھوڑے ہی عرصے میں ہر محلے کا اپنا ایک دریا ہوگا جس میں رفتہ رفتہ مچھلیاں پیدا ہوں گی اور ہر مچھلی کے پیٹ میں کمیٹی کی ایک انگوٹھی ہوگی جو رائے دہندگی کے موقع پر ہر رائے دہندہ پہن کر آئے گا۔

نظام سقے کے مسودات سے اس قدر ضرور ثابت ہوا ہے کہ پانی پہنچانے کے ليے نل ضروری ہیں چنانچہ کمیٹی نے کروڑوں روپے خرچ کرکے جابجا نل لگوا دیئے ہیں۔ فی الحال ان میں ہائیڈروجن اور آکیسجن بھری ہے۔ لیکن ماہرین کی رائے ہے کہ ایک نہ ایک دن یہ گیسیں ضرور مل کر پانی بن جائیں گی۔ چنانچہ بعض بعض نلوں میں اب بھی چند قطرے روزانہ ٹپکتے ہیں۔ اہل شہر کو ہدایت کی گئی ہے، کہ اپنے اپنے گھڑے نلوں کے نیچے رکھ چھوڑیں تاکہ عین وقت پر تاخیر کی وجہ سے کسی کو دل شکنی نہ ہو، شہر کے لوگ اس پر بہت خوشیاں منا رہے ہیں۔

ذرائع آمد و رفت

جو سیاح لاہور تشریف لانے کا ارادہ رکھتے ہوں، ان کو یہاں کے ذرائع آمدورفت کے متعلق چند ضروری باتیں ذہن نشین کرلینی چاہئیں۔ تاکہ وہ یہاں کی سیاحت سے کماحقہ اثرپذیر ہوسکیں۔ جو سڑک بل کھاتی ہوئی لاہور کے بازاروں میں سے گزرتی ہے، تاریخی اعتبار سے بہت اہم ہے۔ یہ وہی سڑک ہے جسے شیرشاہ سوری نے بنایا تھا۔ یہ آثار قدیمہ میں شمار ہوتی ہے اور بےحد احترام کی نظروں سے دیکھی جاتی ہے۔ چنانچہ اس میں کسی قسم کا ردوبدل گوارا نہیں کیا جاتا۔ وہ قدیم تاریخی گڑھے اور خندقیں جوں کی توں موجود ہیں۔ جنہوں نے کئی سلطنتوں کے تختے اُلٹ د یئے تھے۔ آج کل بھی کئی لوگوں کے تختے یہاں اُلٹتے ہیں۔ اور عظمت رفتہ کی یاد دلا کر انسان کو عبرت سکھاتے ہیں۔

بعض لوگ ز یادہ عبرت پکڑنے کے ليے ان تختوں کے نیچے کہیں کہیں دو ایک پہیے لگا لیتے ہیں۔ اور سامنے دو ہک لگا کر ان میں ایک گھوڑا ٹانگ د یتے ہیں۔ اصطلاح میں اس کو تانگہ کہتے ہیں۔ شوقین لوگ اس تختہ پر موم جامہ منڈھ لیتے ہیں تاکہ پھسلنے میں سہولت ہو اور بہت زیادہ عبرت پکڑی جائے۔

اصلی اور خالص گھوڑے لاہور میں خوراک کے کام آتے ہیں۔ قصابوں کی دوکانوں پر ان ہی کا گوشت بکتا ہے۔ اور زین کس کر کھایا جاتا ہے۔ تانگوں میں انکے بجائے بناسپتی گھوڑے استعمال کئے جاتے ہیں۔ بناسپتی گھوڑا شکل وصورت میں دم دار تارے سے ملتاہے۔ کیونکہ اس گھوڑے کی ساخت میں دم زیادہ اور گھوڑا کم پایا جاتا ہے، حرکت کرتے وقت اپنی دم کو دبا لیتا ہے۔ اور اس ضبط نفس سے اپنی رفتار میں ایک سنجیدہ اعتدال پیدا کرتاہے۔ تاکہ سڑک کا ہر تاریخی گڑھا اور تانگے کا ہر ہچکولا اپنا نقش آپ پر ثبت کرتا جائے اور آپ کا ہر ایک مسام لطف اندوز ہوسکے۔

قابل دید مقامات
لاہور میں قابل دید مقامات مشکل سے ملتے ہیں۔ اس کی وجہ یہ ہے کہ لاہور میں ہر عمارت کی بیرونی دیواریں دہری بنائی جاتی ہیں۔ پہلے اینٹوں اور چونے سے دیوار کھڑی کرتے ہیں اور پھر اس پر اشتہاروں کا پلستر کردیا جاتا ہے، جو دبازت میں رفتہ رفتہ بڑھتا جاتا ہے۔ شروع شروع میں چھوٹے سائز کے مبہم اور غیرمعروف اشتہارات چپکائے جاتے ہیں۔ مثلاً اہل لاہور کو مژدہ اچھا اور سستا مال اس کے بعد ان اشتہاروں کی باری آتی ہے، جن کے مخاطب اہل علم اور سخن فہم لوگ ہوتے ہیں مثلاً گریجويٹ درزی ہاؤس یا اسٹوڈ نٹس کے ليے نادر موقع، یا کہتی ہے ہم کو خلق خدا غائبانہ کیا۔ رفتہ رفتہ گھر کی چار دیواری ایک مکمل ڈائریکٹری کی صورت اختیار کرلیتی ہے۔ دروازے کے اوپر بوٹ پالش کا اشتہار ہے۔ دائیں طرف تازہ مکھن ملنے کا پتہ درج ہے۔ بائیں طرف حافظ کی گولیوں کا بیان ہے۔ اس کھڑکی کے اوپر انجمن خدام ملت کے جلسے کا پروگرام چسپاں ہے۔ اُس کھڑکی پر کسی مشہور لیڈر کے خانگی حالت بالوضاحت بیان کردیئے ہیں۔ عقبی دیوار پر سرکس کے تمام جانوروں کی فہرست ہے اور اصطبل کے دروازے پر مس نغمہ جان کی تصویر اور ان کی فلم کے محاسن گنوا رکھے ہیں۔ یہ اشتہارات بڑی سرعت سے بدلتے رہتے ہیں اور ہر نیا مژدہ اور ہر نئی دریافت یا ایجاد یا انقلاب عظیم کی ابتلا چشم زدن میں ہر ساکن چیز پر لیپ دی جاتی ہے۔ اس ليے عمارتوں کی ظاہری صورت ہر لمحہ بدلتی رہتی ہے اور ان کے پہچاننے میں خود شہر کے لوگوں کوبہت دقت پیش آتی ہے۔


صنعت و حرفت

اشتہاروں کے علاوہ لاہور کی سب سےبڑی صنعت رسالہ بازی اور سب سے بڑی حرفت انجمن سازی ہے۔ ہر رسالے کا ہر نمبر عموماً خاص نمبر ہوتا ہے۔ اور عام نمبر صرف خاص خاص موقعوں پر شائع کئے جاتے ہیں۔ عام نمبر میں صرف ایڈیٹر کی تصویر اور خاص نمبروں میں مس سلوچنا اور مس کجن کی تصاویر بھی دی جاتی ہیں اس سے ادب کو بہت فروغ نصیب ہوتا ہے اور فن تنقید ترقی کرتا ہے۔

لاہور کے ہر مربع انچ میں ایک انجمن موجود ہے۔ پریذیڈنٹ البتہ تھوڑے ہیں اس ليے فی الحال صرف دو تین اصحاب ہی یہ اہم فرض ادا کر رہے ہیں چونکہ انجمنوں کے اغراض ومقاصد مختلف ہیں اس ليے بسااوقات ایک ہی صدر صبح کسی مذہبی کانفرنس کا افتتاح کرتا ہے۔ سہ پہر کو کسی سینما کی انجمن میں مس نغمہ جان کا تعارف کراتا ہے اور شام کو کسی کرکٹ ٹیم کے ڈنر میں شامل ہوتا ہے۔ اس سے ان کا مطمح نظروسیع رہتا ہے۔ تقریر عام طور پر ایسی ہوتی ہے جو تینوں موقعوں پر کام آسکتی ہے۔ چنانچہ سامعین کو بہت سہولت رہتی ہے۔

پیداوار

لاہور کی سب سے مشہور پیداوار یہاں کے طلباء ہیں جو بہت کثرت سے پائے جاتے ہیں اور ہزاروں کی تعداد میں دساور کو بھیجے جاتے ہیں۔ فصل شروع سرما میں بوئی جاتی ہے۔ اور عموماً اواخر بہار میں پک کر تیار ہوتی ہے۔

طلباء کی کئی قسمیں ہیں جن میں سے چند مشہور ہیں، قسم اولی جمالی کہلاتی ہے، یہ طلباء عام طور پرپہلے درزیوں کے ہاں تیار ہوتے ہیں بعد ازاں دھوبی اور پھر نائی کے پاس بھیجے جاتے ہیں۔ اور اس عمل کے بعد کسی ریستوران میں ان کی نمائش کی جاتی ہے۔ غروب آفتاب کے بعد کسی سینما یا سینما کے گردونواح میں

رخ روشن کے آگے شمع رکھ کر وہ یہ کہتے ہیں

اُدھر جاتا ہے دیکھیں یا ادھر پروانہ آتا ہے

شمعیں کئی ہوتی ہیں، لیکن سب کی تصاویر ایک البم میں جمع کرکے اپنےپاس رکھ چھوڑتے ہیں، اور تعطیلات میں ایک ایک کو خط لکھتے رہتے ہیں۔ دوسری قسم جلالی طلباء کی ہے۔ ان کا شجرہ جلال الدین اکبر سے ملتا ہے، اس ليے ہندوستان کا تخت وتاج ان کی ملکیت سمجھا جاتا ہے۔ شام کے وقت چند مصاحبوں کو ساتھ ليے نکلتے ہیں اور جودوسخا کے خم لنڈھاتے پھرتے ہیں۔ کالج کی خوارک انہیں راس نہیں آتی اس ليے ہوسٹل میں فروکش نہیں ہوتے۔ تیسری قسم خیالی طلباء کی ہے۔ یہ اکثر روپ اور اخلاق اور اواگون اور جمہوریت پر باآواز بلند تبادلہٴ خیالات کرتے پائے جاتے ہیں اور آفرینش اور نفسیات جنسی کے متعلق نئے نئے نظریئے پیش کرتے رہتے ہیں، صحت جسمانی کو ارتقائے انسانی کے ليے ضروری سمجھتے ہیں۔ اس ليے علی الصبح پانچ چھ ڈنٹر پیلتے ہیں، اور شام کو ہاسٹل کی چھت پر گہرے سانس لیتے ہیں، گاتے ضرور ہیں، لیکن اکثر بےسرے ہوتے ہیں۔ چوتھی قسم خالی طلباء کی ہے۔ یہ طلباء کی خالص ترین قسم ہے۔ ان کا دامن کسی قسم کی آلائش سے تر ہونے نہیں پاتا۔ کتابیں، امتحانات، مطالعہ اور اس قسم کے خرخشے کبھی ان کی زندگی میں خلل انداز نہیں ہوتے۔ جس معصومیت کو ساتھ لے کر کالج میں پہنچتے ہیں۔ ، اسے آخر تک ملوث ہونے نہیں دیتے اورتعلیم اور نصاب اور درس کے ہنگاموں میں اس طرح زندگی بسر کرتے ہیں جس طرح بتیس دانتوں میں زبان رہتی ہے۔

پچھلے چند سالوں سے طلباء کی ایک اور قسم بھی دکھائی دینے لگی ہے، لیکن ان کو اچھی طرح سے دیکھنے کےليے محدب شیشے کا استعمال ضروری ہے، یہ وہ لوگ ہیں جنہیں ریل کا ٹکٹ نصف قیمت پر ملتا ہے اور اگر چاہیں تو اپنی انا کے ساتھ زنانے ڈبے میں بھی سفر کرسکتے ہیں۔ ان کی وجہ سے اب یونیورسٹی نے کالجوں پر شرط عائد کر دی ہے کہ آئندہ صرف وہی لوگ پروفیسر مقرر کئے جائیں جو دودھ پلانے والے جانوروں میں سے ہوں۔

طبعی حالات
لاہور کے لوگ بہت خوش طبع ہیں۔

سوالات

لاہور تمہیں کیوں پسند ہے؟ مفصل لکھو۔

لاہور کس نے دریافت کیا اور کیوں؟ اس کے ليے سزا بھی تجویز کرو۔

میونسپل کمیٹی کی شان میں ایک قصیدہ مدحیہ لکھو۔


لاکھ ناؤ نہیں کروڑ ناؤ
خواجہ حسن نظامی

لکھنؤ کی نسبت سنا ہے۔ پہلے وہاں نائی آباد تھے۔ اوران کی ایک لاکھ کی بستی تھی، لاکھ نائی سے لاکھ ناؤ ہوا اور لاکھ ناؤ سے لکھنؤ بن گیا۔

دسمبر 1916ء میں یہ لاکھ ناؤ تمام ہندوستان کےحجاموں کا مرکز تھا۔ یعنی ہندوستان کےسب نائی یہاں جمع ہوئے تھے۔ اس واسطے اس وقت اس کا نام لکھنؤ نہیں بلکہ کروڑ نئو ہونا چاہئے تھا۔

نائی اور حجام کےلفظ سےلیگ اور کانگریس کے اراکین برا نہ مانیں۔ کیوں کہ حجام کمین پیشہ ور نہیں ہے۔ وہ انسان کے چہرے کی اصلاح کرتا ہے اور لیگ وکانگریس بھی ہندوستانی چہروں کی اصلاح بنانی اپنا مقصود بیان کرتی ہیں۔ اس کے علاوہ ‘‘سید القوم خادمھم’’پرغور کیا جائے۔ یعنی اس حدیث پر کہ قوم کا سردار درحقیقت قوم کا خادم ہوتا ہے تو معلوم ہوگا کہ اگر وہ حجام بھی ملک ہند کا ایک حصہ ہےاورکانگریس و لیگ بحیثیت قایم مقامی فرقہ حجام کےلامحالہ نائی ہونےسےانکار نہیں کرسکتی۔ ورنہ اس کی قایم مقامی کی صداقت غلط ہوجائے گی۔ اب کے لکھنؤ میں لیگ و کانگریس کا اتحاد ہوگیا اس کی یادگار منانی چاہئے۔ اور وہ یہ ہے کہ اب لکھنؤ کا نام کروڑناؤ رکھ دیا جائے۔

امید ہے کہ اردو کانفرنس اس کےبارے میں تاربرقیاں چھپوائے گی۔ جس طرح سینٹ پیٹرزبرگ کے بدلے پیٹرد گراڈ کے تار شائع ہوئے تھے۔


میڈم
سرور جمال
میڈم نے بھی کیا عجیب طبیعت پائی ہے۔ گھڑی میں تولہ گھڑی میں ماشہ کبھی ہنسی کا پٹارا بنی خود قہقہہ لگارہی ہیں اور دوسروں کو بھی قہقہہ لگانے کی دعوت عام دے رہی ہیں، کبھی سنجیدگی کے ایسے گہرے لبادے میں کہ مسکراہٹ تک منہ پر نہیں آتی۔ موڈ میں آئیں تو ایک دن میں گھر کے کئی پھیرے کر لئے،گھر گھیر ڈالا، کبھی مہینوں خبر نہ لی، کبھی تو آپ سے اپنی، اپنے بچوں کی، اپنے گھر کی تعریف میں قصیدے سے سننے کی خواہاں کبھی آپ نے ان کی کسی چیز کی تعریف کردی تو جھٹ بول پڑیں۔

‘‘لاحول ولا وقوۃ ۔ یعنی کہ یہ آپ کو پسند ہے، مجھے تو بالکل پسند نہیں۔’’آپ یہ سن کر جل تو جائیں گی، لیکن یہ ہرگز نہ کہہ سکیں گی کہ ‘‘پسند تو مجھے بھی نہیں، محض آپ کا دل رکھنے کو کہہ دیا تھا۔’’کیونکہ میڈم کا مزاج بھی تو آخرکوئی چیز ہے۔
میڈم کے یہاں کھانا کوئی نہیں کھاتا، پھر بھی کھانا پکتا ہے، اور وہ بھی ایسا ویسا نہیں، ایسا کہ شاید کسی کے یہاں نہ پکتا ہو،ان کے یہاں کھانا پکنا فیشن ہے اور کھانا نہ کھانے کا پروپگنڈا اس سے بھی بڑا فیشن، اور اسی فیشن کے تحت وہ کھانا کھاتیں نہیں، بلکہ چکھتی ہیں، اس کے باوجود اگر آپ ان کا تن و توش دیکھ لیں، تو منہ سے بے ساختہ نکل جائے ماشاءاللہ


میڈم کبھی کبھی بڑی عجیب وغریب مثالیں پیش کرتی ہیں۔کہنےلگیں،‘‘خواتین میں حس مزاح کی کمی ہوتی ہے۔’’
پوچھا ‘‘وہ کیسے؟’’

انہوں نے ایک مثال دی۔

‘‘فرض کرو، بازار میں ایک شخص جارہا ہے اور وہ پھسل کر گرپڑا، وہاں موجود تمام لوگ ہنس دیں گے، لیکن اگر دس بھینسیں کہیں جارہی ہوں اور ان میں سے ایک بھینس گرپڑے تو باقی نو بھینسیں اس پر ہرگز نہیں ہنسیں گی۔’’

میں ان کی اس عجیب وغریب مثال پر زورسے ہنس پڑی اور بولی۔

‘‘کیا پتہ بھینسیں بھی ہنستی ہوں، لیکن یہ تو بتاؤ،اس مثال سے عورتوں کی حس مزاح کی کمی کا پہلو کدھر سے نکلتا ہے۔’’

‘‘اس کے بعد کیا ہوا؟’’


یا‘‘کسی کی موت یا نقصان پر ہنسنا بری بات ہے۔’’
وغیرہ وغیرہ۔ لیکن حسب عادت میڈم نے میری ایک نہ سنی اور اپنی بات پر اڑی رہیں۔

میڈم پر کبھی کبھی سیاحت کا موڈ نہیں بلکہ بھوت سوار ہوتا ہے، اور جب ایسا ہوتا ہے تو وہ ہفتوں کیا مہینوں کے لئے غائب ہوجاتی ہیں پچھلے دنوں کافی دنوں بعد ان سے ملاقات ہوئی، معلوم ہوا جہان آباد گئی تھیں۔

پوچھا ‘‘کیسا شہر ہے؟’’

بولیں‘‘بہت اچھا۔ وہاں کی عورتیں بڑی شرم وحیا والی اورشریف ہیں۔’’
پوچھا‘‘کیا پردے کا رواج بہت ہے۔’’

‘‘بولیں’’نہیں آنکھوں کا پردہ زیادہ ہے وہاں۔ مرد ہمیشہ نظریں جھکا کرباتیں کرتے ہیں، عورتیں ڈھکی ڈھکائی رہتی ہیں، مثلاً وہاں کی عورتیں پچاس سینٹی میٹر میں اپنا بلاؤز سیتی ہیں جس کی وجہ سے عریانیت بہت کم ہوگئی۔ گریبان بھی یہاں والیوں سے کم کھلا ہوتا ہے اور بلاؤز کے گلے پر چاک گریباں کا دھوکا نہیں ہوتا۔ اکثر لڑکیاں گلے میں دوپٹہ ڈالے بھی نظر آتی ہیں۔

پوچھا‘‘اور مردوں کی شرافت کا کیا حال ہے؟’’


کہا‘‘خیر،یہ توہوئی وہاں کےلوگوں کی شرافت کی باتیں،کچھ شہرکا بھی حال بتاؤ۔’’

بولیں‘‘شہراب شہر کی نہ پوچھ۔ جنت ہے جنت کم سےکم اپنےشہرکے مقابلے میں توجنت ہی ہے۔ یہاں کھانے پینے کی چیزیں بہت اچھی اور خالص ملتی ہیں،ملاوٹ تو بس پچاس فیصد ہوتی ہے۔ اس کےعلاوہ یہاں اصلی گھی، دودھ، مکھن وغیرہ پچھتر فیصد ملاوٹ کے ساتھ مل جاتا ہے۔ بناسپتی، تیل وغیرہ کبھی گوداموں میں پورے کے پورے بند نہیں ہوتے،کچھ نہ کچھ مارکیٹ میں ضرور رہتے ہیں—ہر چیز آسانی سے مل جاتی ہے——ہرآدمی کھاتا پیتا خوش حال ہے۔’’

کہا‘‘بھئی آخروہاں کچھ غریب لوگ بھی تو ہوں گے۔’’

جواب دیا‘‘ہیں کیوں نہیں، لیکن جب وہ کچھ کرنا ہی نہیں چاہتے تو غریب تو رہیں گے ہی، وہاں ایک طبقہ ایسا ہے، جو بس ہر وقت ایمان، مذہب، اخلاق وغیرہ کے گیت گاتا رہتا ہے، اب تم ہی بتاؤ، ان سے کہیں پیٹ بھرتا ہے۔ آج کے زمانے میں ایسی’آؤٹ آف ڈیٹ‘باتیں۔’’

پوچھا ‘‘شہر کی آب و ہوا کیسی ہے؟’’

بولیں‘‘ارے‘ اس کی نہ پوچھو۔ ایک دم فسٹ کلاس۔ وہاں کے مکان تو یہ بڑے بڑے اور کھلے۔ تمہیں یہ سن کر تعجب ہوگا، کہ وہاں مکانوں میں لیٹرن کے علاوہ غسل خانہ اور باورچی خانہ ہوتا ہے‘ اور وہ بھی الگ الگ —اکثر گھروں میں میں نے برآمدے بھی دیکھے ہیں۔ کمرہ تو وہاں بھی ایک ہوتا ہے، لیکن برآمدہ‘ اور کسی کسی گھر میں آنگن جیسی عنقا چیز بھی نظر آگئی۔ بعض گھروں میں کھڑکیاں اور روشندان تک نظر آئے، انہیں دن میں لائٹ بھی جلانا نہیں پڑتی۔

آب تو یہیں والا ہے، یعنی پائپ کا، جس میں کبھی نیلا، کبھی ہرا، کبھی پیلا پانی آتا ہے،بالکل یہیں جیسا، لیکن ہوا بہت اچھی ہوتی ہے گیس، گردوغبار اور دھوئیں کی پرسنٹیج بہت کم۔




میبل اور میں

میبل لڑکیوں کے کالج میں تھی لیکن ہم دونوں کیمبرج یونیورسٹی میں ایک ہی مضمون پڑھتے تھے اس ليے اکثر لکچروں وں میں ملاقات ہوجاتی تھی۔ اس کےعلاوہ ہم دوست بھی تھے۔ کئی دلچسپیوں میں ایک دوسرے کے شریک ہوتے تھے۔ تصویروں اور موسیقی کا شوق اسے بھی تھا، میں بھی ہمہ دانی کا دعویدار۔اکثر گیلریوں یا کانسرٹوں میں اکھٹے جایا کرتے تھے۔ دونوں انگریزی ادب کے طالب علم تھے۔ کتابوں کے متعلق باہم بحث مباحثے رہتے۔ ہم میں سے اگر ایک کوئی نئی کتاب یا نیا مصنف دریافت کرتا تو دوسرے کو ضرورآگاہ کردیتا۔ اور پھر دونوں مل کر اس پر اچھے برے کا حکم صادر کرتے۔

لیکن اس تمام یک جہتی اور ہم آہنگی میں ایک خلش ضرور تھی۔ ہم دونوں نے بیسویں صدی میں پرورش پائی تھی۔ عورت اور مرد کی مساوات کے قائل تو ضرور تھے تاہم اپنے خیالات میں اور بعض اوقات اپنے رویے میں ہم کبھی نہ کبھی اس کی تکذیب ضرور کردیتے تھے۔ بعض حالات کے ماتحت میبل ایسی رعایات کو اپنا حق سمجھتی جو صرف صنف ضعیف ہی کے ایک فرد کو ملنی چاہئیں اور بعض اوقات میں تحکم اور رہنمائی کا رویہ اختیار کرلیتا، جس کا مطلب یہ تھا کہ گویا ایک مرد ہونے کی حیثیت سے میرا فرض یہی ہے۔ خصوصاً مجھے یہ احساس بہت زیادہ تکلیف دیتا تھا کہ میبل کا مطالعہ مجھ سے بہت وسیع ہے۔ اس سے میرے مردانہ وقار کو صدمہ پہنچتا تھا۔ کبھی کبھی میرے جسم کے اندر میرے ایشیائی آباؤاجداد کا خون جوش مارتا اور میرا دل جدید تہذیب سے باغی ہو کر مجھ سے کہتا، کہ مرد اشرف المخلوقات ہے۔ اس طرح میبل عورت مرد کی مساوات کا اظہار مبالغہ کے ساتھ کرتی تھی۔ یہاں تک کہ بعض اوقات ایسا معلوم ہوتا تھا کہ وہ عورتوں کو کائنات کی رہبر اور مردوں کو حشرات الارض سمجھتی ہے۔

لیکن اس بات کو میں کیونکر نظرانداز کرتا کہ میبل ایک دن دس بارہ کتابیں خریدتی اور ہفتہ بھر کے بعد انہیں میرے کمرے میں پھینک کر چلی جاتی اور ساتھ ہی کہہ جاتی، کہ میں انہیں پڑھ چکی ہوں۔ تم بھی پڑھ چکو گے تو ان کے متعلق باتیں کریں گے۔

اول تو میرے ليے ایک ہفتہ میں دس بارہ کتابیں ختم کرنا محال تھا، لیکن فرض کیجیے مردوں کی لاج رکھنے کے ليے راتوں کی نیند حرام کرکے ان سب کو پڑھ ڈالنا ممکن بھی ہوتا توان میں دو یا تین کتابیں فلسفے یا تنقید کی ضرورایسی ہوتیں کہ ان کو سمجھنے کے ليے مجھے کافی عرصہ درکار ہوتا۔ چنانچہ ہفتے بھر کی جانفشانی کے بعد ایک عورت کے سامنے اس بات کا اعتراف کرنا پڑتا کہ میں اس دوڑ میں پیچھے رہ گیا ہوں۔ جب تک وہ میرے کمرے میں بیٹھی رہتی، میں کچھ کھسیانا سا ہو کر اس کی باتیں سنتا رہتا اور وہ نہایت عالمانہ انداز میں بھنویں اوپر کو چڑھا چڑھا کر باتیں کرتی۔ جب میں اس کے ليے دروازہ کھولتا یا اس کے سگریٹ کے ليے دیا سلائی جلاتا یا اپنی سب سے زیادہ آرام دہ کرسی اس کے ليے خالی کردیتا تو وہ میری خدمات کو حق نسوانیت نہیں بلکہ حق استادی سمجھ کر قبول کرتی۔

میبل کے چلے جانے کے بعد ندامت بتدریج غصے میں تبدیل ہوجاتی۔ جان یا مال کا ایثار سہل ہے، لیکن آن کی خاطر نیک سے نیک انسان بھی ایک نہ ایک دفعہ تو ضرور ناجائز ذرائع کے استعمال پر اتر آتا ہے۔ اسے میری اخلاقی پستی سمجھیےلیکن یہی حالت میری بھی ہو گئی۔ اگلی دفعہ جب میبل سے ملاقات ہوئی تو جو کتابیں میں نےنہیں پڑھی تھیں ان پر بھی میں نے رائے زنی شروع کردی لیکن جو کچھ کہتا سنبھل سنبھل کر کہتا تھا۔ تفصیلات کے متعلق کوئی بات منہ سے نہ نکالتا تھا۔ سرسری طور پر تنقید کرتا تھا اور بڑی ہوشیاری اور دانائی کے ساتھ اپنی رائے کو جدت کا رنگ دیتا تھا۔

کسی ناول کے متعلق میبل نے مجھ سے پوچھا تو جواب میں نہایت لاابالیانہ کہا


کنکھیوں سے میبل کی طرف دیکھتا گیا لیکن اسے میری ریاکاری بالکل معلوم نہ ہونے پائی۔ ڈرامے کے متعلق کہا کرتا تھا

ہاں پڑھا تو ہے لیکن ابھی تک میں یہ فیصلہ نہیں کرسکا کہ جو کچھ پڑھنے والے کو محسوس ہوتا ہے ، وہ اسٹیج پر جا کر بھی باقی رہے گا یا نہیں؟ تمہارا کیا خیال ہے؟

اور اس طرح سے اپنی آن بھی قائم رہتی اور گفتگو کا بار بھی میبل کے کندھوں پر ڈال دیتا۔

تنقید کی کتابوں کے بارے میں فرماتا

اس نقاد پر اٹھارہویں صدی کے نقادوں کا کچھ کچھ اثر معلوم ہوتا ہے لیکن یوں ہی نامعلوم سا کہیں کہیں۔ بالکل ہلکا سا اور شاعری کے متعلق اس کا رویہ دلچسپ ہے بہت دلچسپ بہت دلچسپ۔

رفتہ رفتہ مجھے اس فن پر کمال حاصل ہوگیا۔ جس روانی اور نفاست کے ساتھ میں ناخواندہ کتابوں پر گفتگو کرسکتا تھا اور اس پر میں خود حیران رہ جاتا تھا۔ اس سے جذبات کو ایک آسودگی نصیب ہوئی۔

اب میں میبل سے نہ دبتا تھا۔ اسے بھی میرے علم وفضل کا متعارف ہونا پڑا۔ وہ اگر ہفتے میں دس کتابیں پڑھتی تھی تو میں صرف دو دن کے بعد ان سب کتابوں پر رائے زنی کرسکتا تھا۔ اب اس کے سامنے ندامت کا کوئی موقع نہ تھا۔ میری مردانہ روح میں اس احسان فتح مندی سے بالیدگی سی آگئی تھی۔ اب میں اس کے ليے کرسی خالی کرتا یا دیا سلائی جلاتا تو عظمت وبرتری کے احساس کے ساتھ جیسے ایک تجربہ کار تنومند نوجوان ایک نادان کمزور بچی کی حفاظت کر رہا ہو۔

صراط مستقیم پر چلنے والے انسان میرے اس فریب کو نہ سراہیں تو نہ سراہیں لیکن میں کم از کم مردوں کے طبقے سے اس کی داد ضرور چاہتا ہوں۔ خواتین میری اس حرکت کے ليے مجھ پر دہری دہری لعنتیں بھیجیں گی، کہ ایک تو میں نے مکاری اور جھوٹ سے کام لیا اور دوسرے ایک عورت کو دھوکا دیا۔ ان کی تسلی کے ليے میں یہ کہنا چاہتا ہوں کہ آپ یقین مانیے کئی دفعہ تنہائی میں میں نے اپنے آپ کو برا بھلا کہا۔ بعض اوقات اپنے آپ سے نفرت ہونے لگتی۔ ساتھ ہی اس بات کا بھلانا بھی مشکل ہوگیا کہ میں بغیر پڑھے ہی علمیت جتاتا رہتا ہوں ۔ میبل تو یہ سب کتابیں پڑھ چکنے کے بعد گفتگو کرتی ہے تو بہرحال اس کو مجھ پر تفوق تو ضرور حاصل ہے ۔ میں اپنی کم علمی ظاہر نہیں ہونے دیتا، لیکن حقیقت تو یہی ہے نا کہ میں وہ کتابیں نہیں پڑھتا۔ میری جہالت اس کے نزدیک نہ سہی میرے اپنے نزدیک تو مسلَم ہے۔ اس خیال سے اطمینان قلب پھر مفقود ہوجاتا اور اپنا آپ ایک عورت کے مقابلے میں پھر حقیر نظر آنے لگتا۔ پہلے تو میبل کو صرف ذی علم سمجھتا تھا۔ اب وہ اپنے مقابلے میں پاکیزگی اور راست بازی کی دیوی بھی معلوم ہونے لگی۔


کہنے لگی۔ نہیں تو۔

میں نے کہا۔ مثلاً ناول تو میں نے پڑھا ہی نہ تھا۔ کیرکٹروں کے متعلق جو کچھ بک رہا تھا وہ سب من گھڑت تھا۔

کہنے لگی۔ کچھ ایسا غلط بھی نہ تھا۔

میں نے کہا۔ پلاٹ کے متعلق میں نے یہ خیال ظاہر کیا تھا کہ ذرا ڈھیلا ہے۔ یہ بھی ٹھیک تھا؟


اس کے بعد میری گزشتہ فریب کاری پر وہ اور میں دونوں ہنستے رہے۔ میبل رخصت ہونے لگی تو بولی۔ تو وہ کتابیں میں لیتی جاؤں؟

میں نے کہا۔ ایک تائب انسان کو اپنی اصلاح کا موقع تو دو، میں نے ان کتابوں کو اب تک نہیں پڑھا لیکن اب انہیں پڑھنے کا ارادہ رکھتا ہوں۔ انہیں یہیں رہنے دو۔ تم تو انہیں پڑھ چکی ہو۔

کہنے لگی۔ ہاں میں تو پڑھ چکی ہوں۔ اچھا میں یہیں چھوڑ جاتی ہوں۔

اس کے چلے جانے کے بعد میں نے ان کتابوں کو پہلی دفعہ کھولا، تینوں میں سے کسی کے ورق تک نہ کٹے تھے۔ میبل نے بھی انہیں ابھی تک نہ پڑھا تھا۔

مجھے مرد اور عورت دونوں کی برابری میں کوئی شک باقی نہ رہا۔


میں ایک میاں ہوں
پطرس بخاری

میں ایک میاں ہوں۔ مطیع وفرمانبردار۔ اپنی بیوی روشن آرا کو اپنی زندگی کی ہر ایک بات سے آگاہ رکھنا اصول زندگی سمجھتا ہوں اور ہمیشہ اس پر کاربند رہا ہوں۔ خدا میرا انجام بخیر کرے۔

چنانچہ میری اہلیہ میرے دوستوں کی تمام عادات وخصائل سے واقف ہیں جس کا نتیجہ یہ ہے کہ میرے دوست جتنے مجھ کو عزیز ہیں اتنے ہی روشن آرا کو برے لگتے ہیں۔ میرے احباب کی جن اداؤں نے مجھے مسحور کررکھا ہے انہیں میری اہلیہ ایک شریف انسان کے ليے باعث ذلت سمجھتی ہے۔

آپ کہیں یہ نہ سمجھ لیں کہ خدانحواستہ وہ کوئی ایسے آدمی ہیں، جن کا ذکر کسی معزز مجمع میں نہ کیا جاسکے۔ کچھ اپنے ہنر کے طفیل اور کچھ خاکسار کی صحبت کی بدولت سب کے سب ہی سفید پوش ہیں لیکن اس بات کو کیا کروں کہ ان کی دوستی میرے گھر کے امن میں اس قدر خلل انداز ہوتی ہے کہ کچھ کہہ نہیں سکتا۔

مثلاً مرزا صاحب ہی کو لیجیئے ۔ اچھے خاصے بھلے آدمی ہیں ۔ گو محکمہ جنگلات میں ایک معقول عہدے پر ممتاز ہیں لیکن شکل وصورت ایسی پاکیزہ پائی ہے کہ امام مسجد معلوم ہوتے ہیں ۔ جوا وہ نہیں کھیلتے، گلی ڈنڈے کا ان کو شوق نہیں۔ جیب کترتے ہوئے کبھی وہ نہیں پکڑے گئے ۔ البتہ کبوتر پال رکھے ہیں،انھیں سے جی بہلاتے ہیں۔ ہماری اہلیہ کی یہ کیفیت ہے کہ محلے کا کوئی بدمعاش جوئے میں قید ہوجائے تو اس کی ماں کے پاس ماتم پرسی تک کو چلی جاتی ہیں۔ گلی ڈنڈے میں کسی کی آنکھ پھوٹ جائے تو مرہم پٹی کرتی رہتی ہیں۔ کوئی جیب کترا پکڑا جائے تو گھنٹوں آنسو بہاتی رہتی ہیں لیکن وہ بزرگ جن کو دنیا بھر کی زبان مرزا صاحب مرزا صاحب کہتے تھکتی نہیں ، ہمارے گھر میں موئے کبوترباز کے نام سے یاد کیے جاتے ہیں ۔ کبھی بھولے سے بھی میں آسمان کی طرف نظر اٹھا کر کسی چیل، کوے، گدھ، شکرے کو دیکھنے لگ جاؤں تو روشن آرا کو فوراً خیال ہوجاتا ہے کہ بس اب یہ بھی کبوترباز بننے لگا۔

ایک دن جب یہ واقعہ پیش آیا، تو میں نے مصمم ارادہ کرلیا کہ اس مرزا کمبخت کو کبھی پاس نہ پھٹکنے دوں گا، آخر گھر سب سے مقدم ہے۔ میاں بیوی کے باہمی اخلاص کے مقابلے میں دوستوں کی خوشنودی کیا چیز ہے؟ چنانچہ ہم غصے میں بھرے ہوئے مرزا صاحب کے گھر گئے، دروازہ کھٹکھٹایا۔ کہنے لگے اندر آجاؤ۔ ہم نے کہا، نہیں آتے تم باہر آؤ۔ خیر اندر گیا۔ بدن پر تیل مل کر ایک کبوتر کی چونچ منہ میں لئے دھوپ میں بیٹھے تھے۔ کہنے لگے بیٹھ جاؤ ہم نے کہا، بیٹھیں گے نہیں، آخر بیٹھ گئے معلوم ہوتا ہے ہمارے تیور کچھ بگڑے ہوئے تھے، مرزا بولے کیوں بھئی؟ خیرباشد میں نے کہا کچھ نہیں۔ کہنے لگے اس وقت کیسے آنا ہوا؟

اب میرے دل میں فقرے کھولنے شروع ہوئے۔ پہلے ارادہ کیا کہ ایک دم ہی سب کچھ کہہ ڈالو اور چل دو، پھر سوچا کہ مذاق سمجھے گا اس ليے کسی ڈھنگ سے بات شروع کرو۔ لیکن سمجھ میں نہ آیا کہ پہلے کیا کہیں، آخر ہم نے کہا۔

مرزا، بھئی کبوتر بہت مہنگے ہوتے ہیں؟

یہ سنتے ہی مرزا صاحب نے چین سے لے کر امریکہ تک کے تمام کبوتروں کو ایک ایک کرکے گنوانا شروع کیا۔ اس کے بعد دانے کی مہنگائی کے متعلق گل افشانی کرتے رہے اور پھر محض مہنگائی پر تقریر کرنے لگے۔ اس دن تو ہم یوں ہی چلے آئے لیکن ابھی کھٹ پٹ کا ارادہ دل میں باقی تھا۔ خدا کا کرنا کیا ہوا کہ شام کو گھر میں ہماری صلح ہوگئی۔ ہم نے کہا، چلو اب مزرا کے ساتھ بگاڑنے سے کیا حاصل؟ چنانچہ دوسرے دن مرزا سے بھی صلح صفائی ہوگئی۔

لیکن میری زندگی تلخ کرنے کے ليے ایک نہ ایک دوست ہمیشہ کارآمد ہوتا ہے۔ ایسا معلوم ہوتا ہے کہ فطرت نے میری طبیعت میں قبولیت اور صلاحیت کوٹ کوٹ کر بھر دی ہے کیونکہ ہماری اہلیہ کو ہم میں ہر وقت کسی نہ کسی دوست کی عادات کی جھلک نظر آتی رہتی ہے ، یہاں تک کہ میری اپنی ذاتی شخصی سیرت بالکل ہی ناپید ہوچکی ہے۔

شادی سے پہلے ہم کبھی کبھی دس بجے اٹھا کرتے تھے ورنہ گیارہ بجے۔ اب کتنے بجے اٹھتے ہیں؟ اس کا اندازہ وہی لوگ لگاسکتے ہیں جن کے گھر ناشتہ زبردستی صبح کے سات بجے کرا دیا جاتا ہےاور اگر ہم کبھی بشری کمزوری کے تقاضے سے مرغوں کی طرح تڑکے اُٹھنے میں کوتاہی کریں تو فوراً ہی کہہ دیا جاتا ہے کہ یہ اس نکھٹو نسیم کی صحبت کا نتیجہ ہے۔ ایک دن صبح صبح ہم نہا رہے تھے، سردی کا موسم ہاتھ پاؤں کانپ رہے تھے، صابن سر پر ملتے تھے تو ناک میں گھستا تھا کہ اتنے میں ہم نے خدا جانے کس پراسرار جذبے کے ماتحت غسل خانے میں الاپنا شروع کیا اور پھر گانے لگے کہ توری چھل بل ہے نیاری۔۔۔اس کو ہماری انتہائی بدمذاقی سمجھا گیا، اور اس بدمذاقی کا اصل منبع ہمارے دوست پنڈت جی کو ٹھہرایا گیا۔

لیکن حال ہی میں مجھ پر ایک ایسا سانحہ گزرا ہے کہ میں نے تمام دوستوں کو ترک کر دینے کی قسم کھالی ہے۔

تین چار دن کا ذکر ہے کہ صبح کے وقت روشن آرا نے مجھ سے میکے جانے کے لیے اجازت مانگی۔ جب سے ہماری شادی ہوئی ہے، روشن آرا صرف دو دفعہ میکے گئی ہے ، اور پھر اس نے کچھ اس سادگی اور عجز سے کہا کہ میں انکار نہ کرسکا۔ کہنے لگی تو پھر میں ڈیڑھ بجے کی گاڑی میں چلی جاؤں؟ میں نے کہا اور کیا؟

روشن آرا جلدی کرو، نہیں تو گاڑی چھوٹ جائے گی۔ ساتھ اسٹیشن پر گیا۔ جب گاڑی میں سوار کراچکا تو کہنے لگی خط روز لکھتے رہیے میں نے کہاہر روز اور تم بھی

کھانا وقت پہ کھا لیا کیجیئے اور ہاں دھلی ہوئی جرابیں اور رومال الماری کے نچلے خانے میں پڑے ہیں۔ اس کے بعد ہم دونوں خاموش ہوگئے۔ اور ایک دوسرے کے چہرے کو دیکھتے رہے۔ اس کی آنکھوں میں آنسو بھر آئے، میرا دل بھی بیتاب ہونے لگا اور جب گاڑی روانہ ہوئی تو میں دیر تک مبہوت پلیٹ فارم پر کھڑا رہا۔

آخر آہستہ آہستہ قدم اٹھاتا ہوا کتابوں کی دکان تک آیا اور رسالوں کے ورق پلٹ پلٹ کر تصویریں دیکھتا رہا۔ ایک اخبار خریدا، تہہ کرکے جیب میں ڈالا اور عادت کے مطابق گھر کا ارادہ کیا۔

پھر خیال آیا کہ اب گھر جانا ضروری نہیں رہا۔ اب جہاں چاہوں جاؤں، چاہوں تو گھنٹوں اسٹیشن پر ہی ٹہلتا رہوں، دل چاہتا تھا قلابازیاں کھاؤں۔


رستے میں ایک بہت ضروری کام یاد آگیا ۔ تانگہ موڑ کر گھر کی طرف پلٹا ۔ باہر ہی سے نوکرکو آوازد دی۔

 امجد


دیکھو، حجام کو جاکے کہہ دو کہ کل گیارہ بجے آئے۔

بہت اچھا۔

گیارہ بجے سن لیا نا؟ کہیں روز کی طرح پھر چھے بجے وارد نہ ہوجائے۔

بہت اچھا حضور۔

اور اگر گیارہ بجے سے پہلے آئے تو دھکے دے کر باہر نکال دو۔

یہاں سے کلب پہنچے ۔ آج تک کبھی دن کے دو بجے کلب نہ گیا تھا ۔ اندر داخل ہوا تو سنسان ، آدمی کا نام ونشان تک نہیں سب کمرے دیکھ ڈالے۔ بلیرڈ کا کمرہ خالی، شطرنج کا کمرہ خالی ، تاش کا کمرہ خالی ۔ صرف کھانے کے کمرے میں ایک ملازم چھریاں تیز کررہا تھا۔ اس سے پوچھاکیوں بے آج کوئی نہیں آيا؟



۔میں نے کہا۔ تھیٹر

کہنے لگے۔ بس بہت ٹھیک ہے، تم باہر بیٹھو میں ابھی آیا۔

باہرکے کمرے میں ایک چھوٹی سی کرسی پڑی تھی، اس پر بیٹھ کر انتظار کرنے لگا اور جیب سے اخبار نکال کر پڑھنا شروع کردیا۔ شروع سے آخر تک سب پڑھ ڈالا اور ابھی چار بجنے میں ایک گھنٹہ باقی تھا، پھر سے پڑھنا شروع کردیا۔ سب اشتہار پڑھ ڈالےاور پھر سب اشتہاروں کو دوبارہ پڑھ ڈالا۔

آخر کار اخبار پھینک کر بغیر کسی تکلف یا لحاظ کے جمائیاں لینے لگا۔ جمائی پہ جمائی۔

جمائی پہ جمائی۔ حتیٰ کہ جبڑوں میں درد ہونے لگا۔


پھر میز پر طبلے کی گتیں بجاتا رہا۔

بہت تنگ آگیا تو دروازہ کھول کر مرزا سے کہا۔ ابے یار اب چلتا بھی ہے کہ مجھے انتظار ہی میں مار ڈالے گا، مردود کہیں کا، سارا دن میرا ضائع کردیا۔

وہاں سے اُٹھ کر مرزا کے گھر گئے۔ شام بڑے لطف میں کٹی۔ کھانا کلب میں کھایا۔ اور وہاں سے دوستوں کو ساتھ ليے تھیٹر گئے، رات کے ڈھائی بجے گھر لوٹے، تکئے پر سر رکھا ہی تھا، کہ نیند نے بےہوش کردیا۔ صبح آنکھ کھلی تو کمرے میں دھوپ لہریں مار رہی تھی ۔ گھڑی کو دیکھا تو پونے گیارہ بجے تھے۔ ہاتھ بڑھا کر میز پر سے ایک سگریٹ اٹھایا اور سلگا کر طشتری میں رکھ دیا اور پھر اونگھنے لگا۔

گیارہ بجے امجد کمرے میں داخل ہوا کہنے لگا حضور حجام آیا ہے۔

ہم نے کہا۔ یہیں بلا لاؤ۔ یہ عیش مدت کے بعد نصیب ہوا کہ بستر پر لیٹے لیٹے حجامت بنوالیں، اطمینان سے اٹھے اور نہا دھو کر باہر جانے کےليے تیار ہوئے لیکن طبیعت میں وہ شگفتگی نہ تھی، جس کی امید لگائے بیٹھے تھے، چلتے وقت الماری سے رومال نکالا تو خدا جانے کیا خیال۔ دل میں آیا ۔ وہیں کرسی پر بیٹھ گیا اور سودائیوں کی طرح اس رومال کو تکتا رہا۔ الماری کا ایک اور خانہ کھولا تو سرمئی رنگ کا ایک ریشمی دوپٹہ نظر آیا۔ باہر نکالا، ہلکی ہلکی عطر کی خوشبو آرہی تھی۔ بہت دیر تک اس پر ہاتھ پھیرتا رہا دل بھرآیا، گھر سونا معلوم ہونے لگا۔ بہتیرا اپنے آپ کو سنبھالا لیکن آنسو ٹپک ہی پڑے۔ آنسوؤں کا گرنا تھا کہ بیتاب ہوگیا۔ اور سچ مچ رونے لگا۔ سب جوڑے باری باری نکال کر دیکھے لیکن نہ معلوم کیا کیا یاد آیا کہ اور بھی بےقرار ہوتا گیا۔

آخر نہ رہا گیا، باہر نکلا ، اور سیدھا تار گھر پہنچا۔ وہاں سے تار دیا کہ میں بہت اداس ہوں تم فوراً آجاؤ
تار دینے کے بعد دل کو کچھ اطمینان ہوا، یقین تھا کہ روشن آرا اب جس قدر جلد ہوسکے گا، آجائے گی۔ اس سے کچھ ڈھارس بندھ گئی اور دل پر سے جیسے ایک بوجھ ہٹ گیا۔

دوسرے دن دوپہر کو مرزا کے مکان پر تاش کا معرکہ گرم ہونا تھا۔ وہاں پہنچے تو معلوم ہوا کہ مرزا کے والد سے کچھ لوگ ملنے آئے ہیں ۔ اس ليے تجویز یہ ٹھہری کہ یہاں سے کسی اور جگہ سرک چلو۔ ہمارا مکان تو خالی تھا ہی، سب یار لوگ وہیں جمع ہوئے۔ امجد سے کہہ دیا گیا کہ حقے میں اگر ذرا بھی خلل واقع ہوا تو تمہاری خیر نہیں۔ اور پان اس طرح سے متواتر پہنچتے رہیں کہ بس تانتا لگ جائے۔

اب اس کے بعد کے واقعات کو کچھ مرد ہی اچھی طرح سمجھ سکتے ہیں۔ شروع شروع میں تو تاش باقاعدہ اور باضابطہ ہوتا رہا۔ جو کھیل بھی کھیلا گیا بہت معقول طریقے سے ، قواعدوضوابط کے مطابق اور متانت وسنجیدگی کے ساتھ۔ لیکن ایک دو گھنٹے کے بعد کچھ خوش طبعی شروع ہوئی، یار لوگوں نے ایک دوسرے کے پتے دیکھنے شروع کردیئے۔ یہ حالت تھی کہ آنکھ بچی نہیں اور ایک آدھ کام کا پتہ اُڑا نہیں اور ساتھ ہی قہقہےپر قہقہے اُڑنے لگے۔ تین گھنٹے کے بعد یہ حالت تھی کہ کوئی گھٹنا ہلا ہلا کر گا رہا ہے کوئی فرش پر بازو ٹیکے بجا رہا ہے۔ کوئی تھیٹر کا ایک آدھ مذاقیہ فقرہ لاکھوں دفعہ دہرا رہا ہے۔ لیکن تاش برابر ہورہا ہے۔ تھوڑی دیر کے بعد دھول دھپا شروع ہوگیا، ان خوش فعلیوں کے دوران میں ایک مسخرے نے ایک ایسا کھیل تجویز کردیا۔ جس کے آخر میں ایک آدمی بادشاہ بن جاتا ہے۔ دوسرا وزیر، تیسرا کوتوال اور جو سب سے ہار جاتا ہے۔ وہ چور۔ سب نے کہا واہ وا کیا بات کہی ہے۔ ایک بولا۔ پھر آج جو چور بنا، اس کی شامت آجائے گی۔ دوسرے نے کہا۔ اور نہیں تو کیا بھلا کوئی ایسا ویسا کھیل ہے۔ سلطنتوں کے معاملے ہیں سلطنتوں کے

کھیل شروع ہوا۔ بدقسمتی سے ہم چور بن گئے۔ طرح طرح کی سزائیں تجویز ہونے لگیں۔ کوئی کہے، ننگے پاؤں بھاگتا ہوا جائے اور حلوائی کی دکان سے مٹھائی خرید کر لائے۔ کوئی کہے، نہیں حضور، سب کے پاؤں پڑے، اور ہر ایک سے دو دو چانٹے کھائے۔ دوسرے نے کہا نہیں صاحب ایک پاؤں پر کھڑا ہو کر ہمارے سامنے ناچے۔ آخر میں بادشاہ سلامت بولے۔ ہم حکم دیتے ہیں کہ چور کو کاغذ کی ایک لمبوتری نوک دار ٹوپی پہنائی جائے اوراس کے چہرے پر سیاہی مل دی جائے اور یہ اس حالت میں جاکر اندرسے حقے کی چلم بھر کر لائے۔ سب نے کہا۔ کیا دماغ پایا ہے حضور نے  کیا سزا تجویز کی ہے واہ وا

ہم بھی مزے میں آئے ہوئے تھے، ہم نے کہا تو ہوا کیا؟ آج ہم ہیں کل کسی اور کی باری آجائے گی۔ نہایت خندہ پیشانی سے اپنے چہرے کو پیش کیا۔ ہنس ہنس کر وہ بیہودہ سی ٹوپی پہنی، ایک شان استغنا کے ساتھ چلم اٹھائی اور زنانے کا دروازہ کھول کر باورچی خانے کو چل دیے اور ہمارے پیچھے کمرہ قہقہوں سے گونج رہا تھا۔
صحن میں پہنچےہی تھے کہ باہر کا دروازہ کھلا اور ایک برقعہ پوش خاتون اندر داخل ہوئی ۔ منہ سے برقعہ الٹا تو روشن آرا
دم خشک ہوگیا۔ بدن پر ایک لرزہ سا طاری ہوگیا۔زبان بند ہوگئی، سامنے وہ روشن آرا جس کو میں نے تار دے کر بلایا تھا کہ تم فوراً آجاؤ میں بہت اداس ہوں  اور اپنی یہ حالت کہ منہ پر سیاہی ملی ہے، سر پر وہ لمبوتری سی کاغذ کی ٹوپی پہن رکھی ہے اور ہاتھ میں چلم اٹھائے کھڑے ہیں اور مردانے سے قہقہوں کا شور برابر آرہا ہے۔

روح منجمد ہوگئی اور تمام حواس نے جواب دے دیا۔ روشن آرا کچھ دیر تک چپکی کھڑی دیکھتی رہی اور پھر کہنے لگی۔۔۔ بس میں کیا بتاؤں کہ کیا کہنے لگی؟ اس کی آواز تو میرے کانوں تک جیسے بیہوشی کے عالم میں پہنچ رہی تھی۔

اب تک آپ اتنا تو جان گئے ہوں گے، کہ میں بذات خود از حد شریف واقع ہوا ہوں ۔ جہاں تک میں میں ہوں مجھ سے بہتر میاں دنیا پیدا نہیں کرسکتی ۔ میری سسرال میں سب کی یہی رائے ہے اور میرا اپنا ایمان بھی یہی ہے لیکن ان دوستوں نے مجھے رسوا کردیا ہے۔ اس ليے میں نے مصمم ارادہ کرلیا ہے کہ اب یا گھر میں رہوں گا یا کام پر جایا کروں گا۔ نہ کسی سے ملوں گا اور نہ کسی کو اپنے گھر آنے دوں گا سوائے ڈاکیے یا حجام کے۔ اور ان سے بھی نہایت مختصر باتیں کروں گا۔

خط ہے؟


دے جاؤ، چلے جاؤ۔

ناخن تراش دو۔

بھاگ جاؤ۔

بس، اس سے زیادہ کلام نہ کروں گا ۔ آپ دیکھئے تو سہیٴ


مرحوم کی یاد میں
پطرس بخاری

ایک دن مرزا صاحب اور میں برآمدے میں ساتھ ساتھ کرسیاں ڈالے چپ چاپ بیٹھے تھے۔ جب دوستی بہت پرانی ہوجائے تو گفتگو کی چنداں ضرورت باقی نہیں رہتی اور دوست ایک دوسرے کی خاموشی سے لطف اندوز ہوسکتے ہیں۔ یہی حالت ہماری تھی۔ ہم دونوں اپنے اپنے خیالات میں غرق تھے۔ مرزا صاحب تو خدا جانے کیا سوچ رہے تھے لیکن میں زمانے کی ناسازگاری پر غور کر رہا تھا۔ دور سڑک پر تھوڑے تھوڑے وقفے کے بعد ایک موٹرکار گزرجاتی تھی۔ میری طبیعت کچھ ایسی واقع ہوئی ہے کہ میں جب کبھی کسی موٹرکار کو دیکھوں، مجھے زمانے کی ناسازگاری کا خیال ضرور ستانے لگتا ہے۔ اور میں کوئی ایسی ترکیب سوچنے لگتا ہوں جس سے دنیا کی تمام دولت سب انسانوں میں برابر برابر تقسیم کی جاسکے۔ اگر میں سڑک پر پیدل جا رہا ہوں اور کوئی موٹر اس ادا سے سے گزر جائے کہ گردوغبار میرے پھیپھڑوں، میرے دماغ، میرے معدے اور میری تلّی تک پہنچ جائے تو اس دن میں گھر آکر علم کیمیا کی وہ کتاب نکال لیتا ہوں جو میں نے ایف۔اے میں پڑھی تھی اور اس غرض سے اُس کا مطالعہ کرنے لگتا ہوں کہ شاید بم بنانے کا کوئی نسخہ ہاتھ آجائے۔

میں کچھ دیرتک آہیں بھرتا رہا۔ مرزا صاحب نے کچھ توجہ نہ کی۔ آخر میں نے خاموشی کو توڑا اور مرزا صاحب سے مخاطب ہو کر بولا۔

مرزا صاحب۔ ہم میں اور حیوانوں میں کیا فرق ہے؟

مرزا صاحب بولےبھئی کچھ ہوگا ہی نا آخر۔

کہنے لگے۔ بولو۔

میں نے کہا۔ کوئی فرق نہیں۔ سنتے ہو مرزا۔کوئی فرق نہیں۔ ہم میں اور حیوانوں میں۔۔۔ کم از کم مجھ میں اور حیوانوں میں کوئی فرق نہیں ۔ہاں ہاں میں جانتا ہوں تم مین میخ نکالنے میں بڑے طاق ہو۔ کہہ دو گے۔ حیوان جگالی کرتے ہیں، تم جگالی نہیں کرتے۔ ان کی دم ہوتی ہے،تمہاری دم نہیں ،لیکن ان باتوں سے کیا ہوتا ہے؟ ان سے تو صرف یہی ثابت ہوتا ہے۔وہ مجھ سے افضل ہیں لیکن ایک بات میں، میں اور وہ بالکل برابر ہیں کہ وہ بھی پیدل چلتے ہیں میں بھی پیدل چلتا ہوں۔ اس کا تمہارے پاس کیا جواب ہے؟ جواب نہیں۔ کچھ ہے تو کہو۔ بس چپ ہوجاؤ۔ تم کچھ نہیں کہہ سکتے۔ جب سے میں پیدا ہوا ہوں اس دن سے پیدل چل رہا ہوں۔

پیدل تم پیدل کے معنی نہیں جانتے۔ پیدل کے معنی ہیں سینہٴ زمین پر اس طرح سے حرکت کرنا کہ دونوں پاؤں میں ایک ضرور زمین پر رہے یعنی تمام عمر میرے حرکت کرنے کا طریقہ یہی رہا ہے کہ ایک پاؤں زمین پر رکھتا ہوں دوسرا اٹھاتا ہوں۔ دوسرا رکھتا ہوں پہلا اٹھاتا ہوں۔ ایک آگے ایک پیچھے، ایک پیچھے ایک آگے۔ خدا کی قسم اس طرح کی زندگی سے دماغ سوچنے کے قابل نہیں رہتا۔ حواس بیکار ہوجاتے ہیں۔ تخیل مرجاتا ہے۔ آدمی گدھے سے بدتر ہوجاتا ہے۔

مرزا صاحب میری اس تقریر کے دوران میں کچھ اس بےپروائی سے سگریٹ پیتے رہے کہ دوستوں کی بےوفائی پر رونے کو دل چاہتا تھا۔ میں نے ازحد حقارت اور نفرت کے ساتھ منہ ان کی طرف سے پھیر لیا۔ ایسا معلوم ہوتا تھا کہ مرزا کو میری باتوں پر یقین ہی نہیں آتا۔ گویا میں اپنی جو تکالیف بیان کر رہا ہوں وہ محض خیالی ہیں یعنی میرا پیدل چلنے کے خلاف شکایت کرنا قابل توجہ ہی نہیں ،یعنی میں کسی سواری کا مستحق ہی نہیں۔ میں نے دل میں کہا۔ اچھا مرزا یوں ہی سہی۔ دیکھو تو میں کیا کرتا ہوں۔


جب مرزا سننے کے ليے بالکل تیار ہوگیا تو میں نے چبا چبا کر کہا۔

یہ کہہ کر بڑے استغنا کے ساتھ دوسری طرف دیکھنے لگا۔

مرزا پھر بولے۔ کیا کہا تم نے؟ کیا خریدنے لگے ہو؟

میں نے کہا۔ سنا نہیں تم نے۔ میں ایک موٹرکار خریدنے لگا ہوں۔ موٹرکار ایک ایسی گاڑی ہے جس کو بعض لوگ موٹر کہتے ہیں، بعض لوگ کار کہتے ہیں لیکن چونکہ تم ذراکند ذہن ہو، اس ليے میں نے دونوں لفظ استعمال کردیئے۔ تاکہ تمہیں سمجھنے میں کوئی دقت پیش نہ آئے۔

مرزا بولے۔ ہوں۔

اب کے مرزا نہیں میں بےپروائی سے سگریٹ پینے لگا۔ بھویں میں نے اوپر کو چڑھا لیں۔ پھرسگریٹ والا ہاتھ منہ تک اس انداز سے لاتا اور لے جاتا تھا کہ بڑے بڑے ایکٹر اس پر رشک کریں۔

تھوڑی دیر کے بعد مرزا بولے۔ ہوں۔

میں نےسوچا اثر ہو رہا ہے۔ مرزا صاحب پر رعب پڑ رہا ہے۔ میں چاہتا تھامرزا کچھ بولے،تاکہ مجھے معلوم ہوکہاں تک مرعوب ہوا ہے لیکن مرزا نے پھر کہا۔ ہوں۔

میں نے کہا۔ مرزا جہاں تک مجھے معلوم ہے تم نے اسکول اور کالج اور گھر پر دو تین زبانیں سیکھی ہیں اور اس کے علاوہ تمہیں کئی ایسے الفاظ بھی آتے ہیں جو کسی اسکول یا کالج یا شریف گھرانے میں نہیں بولے جاتے۔ پھر بھی اس وقت تمہارا کلام ہوں سے آگے نہیں بڑھتا۔ تم جلتے ہو۔ مرزا اس وقت تمہاری جو ذہنی کیفیت ہے، اس کو عربی زبان میں حسد کہتے ہیں۔

مرزا صاحب کہنے لگے۔ نہیں یہ بات تو نہیں، میں تو صرف خریدنے کے لفظ پر غور کر رہا تھا۔ تم نے کہا میں ایک موٹرکار خریدنے لگا ہوں تو میاں صاحب زادے خریدنا تو ایک ایسا فعل ہے کہ اس کے ليے روپے وغیرہ کی ضرورت ہوتی ہے۔ وغیرہ کا بندوبست تو بخوبی ہو جائے گالیکن روپے کا بندوبست کیسے کرو گے؟

یہ نکتہ مجھے بھی نہ سوجھا تھا لیکن میں نے ہمت نہ ہاری۔ میں نے کہا۔ میں اپنی کئی قیمتی اشیا بیچ سکتا ہوں۔

مرزا بولے۔ کون کون سی مثلاً؟

میں نے کہا۔ ایک تو میں سگریٹ کیس بیچ ڈالوں گا۔

مرزا کہنے لگے۔ چلو دس آنے تو یہ ہوگئے، باقی ڈھائی تین ہزار کا انتظام بھی اسی طرح ہوجائے تو سب کام ٹھیک ہوجائے گا۔

اس کے بعد ضروری یہی معلوم ہوا کہ گفتگو کا سلسلہ کچھ دیر کے ليے روک دیا جائے چنانچہ میں مرزا سے بیزار ہو کر خاموش ہو رہا۔ یہ بات سمجھ میں نہ آئی کہ لوگ روپیہ کہاں سے لاتے ہیں؟ بہت سوچا۔ آخر اس نتیجے پر پہنچا کہ لوگ چوری کرتے ہیں۔ اس سے ایک گونہ اطمینان ہوا۔

مرزا بولے۔ میں تمہیں ایک ترکیب بتاؤں ایک بائسیکل لے لو۔

میں نے کہا۔ وہ روپے کا مسئلہ تو پھر بھی جوں کا توں رہا۔
کہنے لگے۔ مفت۔

میں نے حیران ہو کر پوچھا۔ مفت ؟ وہ کیسے؟

کہنے لگے۔ مفت ہی سمجھو۔ آخر دوست سے قیمت لینا بھی کہاں کی شرافت ہے۔ البتہ تم ہی احسان قبول کرنا گوارانہ کرو تو اور بات ہے۔

ایسے موقع پر جو ہنسی میں ہنستا ہوں اس میں معصوم بچے کی مسرت، جوانی کی خوش دلی، ابلتے ہوئے فواروں کی موسیقی اور بلبلوں کا نغمہ سب ایک دوسرے کے ساتھ ملے ہوتے ہیں۔ چنانچہ میں یہ ہنسی ہنسااور اس طرح ہنسا کہ کھلی ہوئی باچھیں پھر گھنٹوں تک اپنی اصلی جگہ پر واپس نہ آئیں۔ جب مجھے یقین ہوگیا کہ یک لخت کوئی خوشخبری سننے سے دل کی حرکت بند ہوجانے کا جو خطرہ ہوتا ہے اس سے محفوظ ہوں، تو میں نے پوچھا۔ ہےکس کی؟

مرزا بولے۔ میرے پاس ایک بائیسکل پڑی ہےتم لے لو۔

میں نے کہا۔ پھر کہنا پھر کہنا

کہنے لگے۔ بھئی ایک بائیسکل میرے پاس ہے جب میری ہے، تو تمہاری ہے۔تم لے لو۔


میں نے کہا۔ مرزا صاحب سب سے پہلے تو میں اس گستاخی اور درشتی اور بےادبی کے ليے معافی مانگتا ہوں، جو ابھی میں نے تمہارے ساتھ گفتگو میں روا رکھی، دوسرے میں آج تمہارے سامنے ایک اعتراف کرنا چاہتا ہوں اور امید کرتا ہوں کہ تم میری صاف گوئی کی داد دو گے اور مجھے اپنی رحم دلی کے صدقے معاف کردوگے۔ میں ہمیشہ تم کو ازحد کمینہ، ممسک، خودغرض اور عیار انسان سمجھتارہا ہوں۔ دیکھو ناراض مت ہو۔ انسان سے غلطی ہوہی جاتی ہے۔ لیکن آج تم نے اپنی شرافت اور دوست پروری کا ثبوت دیا ہے اور مجھ پر ثابت کردیا ہے کہ میں کتنا قابل نفرت، تنگ خیال اور حقیر شخص ہوں ۔ مجھے معاف کردو۔

میری آنکھوں میں آنسو بھر آئے۔ قریب تھا کہ میں مرزا کے ہاتھ بوسہ دیتا اور اپنے آنسوؤں کو چھپانے کے ليے اس کی گود میں سر رکھ دیتا۔ لیکن مرزا صاحب کہنے لگے
میں نے کہا۔ مرزا، مفت میں نہ لوں گا، یہ ہر گز نہیں ہوسکتا۔

مرزا کہنے لگے۔ بس میں اسی بات سے ڈرتا تھا، تم حساس اتنے ہو کہ کسی کا احسان لینا گوارا نہیں کرتے ۔ حالانکہ خدا گواہ ہے، احسان اس میں کوئی نہیں۔
میں نے کہا۔ خیر کچھ بھی سہی، تم سچ مچ مجھے اس کی قیمت بتا دو۔

مرزا بولے۔ قیمت کا ذکر کرکے تم گویا مجھے کانٹوں میں گھسیٹنے ہو اور جس قیمت پر میں نے خریدی تھی، وہ تو بہت زیادہ تھی اور اب تو وہ اتنےکی رہی بھی نہیں۔
میں نے پوچھا۔ تم نے کتنے میں خریدی تھی؟

کہنے لگے، میں نے پونے دو سو روپے میں لی تھی، لیکن اُس زمانے میں بائیسکلوں کا رواج ذرا کم تھا، اس ليے قیمتیں ذرا زیادہ تھیں۔

میں نے کہا۔ کیا بہت پرانی ہے؟
بولے۔ نہیں ایسی پرانی بھی کیا ہوتی۔ میرا لڑکا اس پر کالج آیاجایا کرتاتھا، اور اسے کالج چھوڑے ابھی دو سال بھی نہیں ہوئے۔لیکن اتنا ضرور ہے کہ آج کل کی بائیسکلوں سے ذرا مختلف ہے، آج کل تو بائیسکلیں ٹین کی بنتی ہے۔ جہنیں کالج کے سرپھرے لونڈے سستی سمجھ کر خریدلیتے ہیں۔ پرانی بائیسکلوں کے ڈھانچے مضبوط ہوا کرتے تھے۔

مگر مرزا پونے دو سو روپے تو میں ہرگز نہیں دے سکتا۔اتنے روپے میرے پاس کہاں سے آئے، میں تو اس سے آدھی قیمت بھی نہیں دے سکتا۔

مرزا کہنے لگے۔ تو میں تم سے پوری قیمت تھوڑی مانگتا ہوں، اول تو قیمت لینا نہیں چاہتا لیکن۔۔۔

میں نے کہا۔ نہ مرزا قیمت تو تمہیں لینی پڑے گی۔ اچھا تم یوں کرو میں تمہاری جیب میں کچھ روپے ڈال دیتا ہوں تم گھر جاکے گن لینا۔ اگر تمہیں منظور ہوئے تو کل بائیسکل بھیج دینا ورنہ روپے واپس کردینا۔اب یہاں بیٹھ کر میں تم سے سودا چکاؤں، یہ تو کچھ دکان داروں کی سی بات معلوم ہوتی ہے۔

مرزا بولے۔ بھئی جیسے تمہاری مرضی، میں تو اب بھی یہی کہتا ہوں کہ قیمت ویمت جانے دو لیکن میں جانتا ہوں کہ تم نہ مانو گے۔

میں اٹھ کر اندر کمرے میں آیا۔ میں نے سوچا استعمال شدہ چیز کی لوگ عام طور پر آدھی قیمت دیتے ہیں لیکن جب میں نے مرزا سے کہا تھا کہ میں تو آدھی قیمت بھی نہیں دے سکتا تو مرزا اس پر معترض نہ ہوا تھا، وہ بیچارہ تو بلکہ یہی کہتا تھا کہ تم مفت ہی لے لو، لیکن مفت میں کیسے لے لوں؟ آخر بائیسکل ہے؟ ایک سواری ہے۔ فٹنوں اور گھوڑوں اور موٹروں اور تانگوں کے زمرے میں شمار ہوتی ہے۔ بکس کھولا تو معلوم ہوا کہ ہست وبود کل چھیالیس روپے ہیں۔ چھیالیس روپے تو کچھ ٹھیک رقم نہیں۔ پنتالیس یا پچاس ہوں جب بھی بات ہے۔ پچاس تو ہو نہیں سکتے اور اگر پنتالیس ہی دینے ہیں تو چالیس کیوں نہ دیے جائیں۔ جن رقموں کے آخر میں صفر آتا ہے وہ رقمیں کچھ زیادہ معقول معلوم ہوتی ہیں ۔ بس ٹھیک ہے، چالیس روپے دے دوں گا۔ خدا کرے مرزا قبول کرلے۔

باہر آیا چالیس روپے مٹھی میں بند کرکے میں نے مرزا کی جیب میں ڈال دیے اور کہا۔ مرزا اس کو قیمت نہ سمجھنا۔ لیکن اگر ایک مفلس دوست کی حقیر سی رقم منظور کرنا تمہیں اپنی توہین معلوم نہ ہو تو کل بائیسکل بھجوادینا۔

مرزا چلنے لگے تو میں نے پھر کہا کہ مرزا کل ضرور صبح ہی صبح بھجوا دینا رخصت ہونے سے پہلے میں نے پھر ایک دفعہ کہا۔ کل صبح آٹھ نو بجےتک پہنچ جائے، دیر نہ کردینا۔۔۔ خدا حافظ۔۔۔ اور دیکھو مرزا میرے تھوڑے سے روپوں کو بھی زیادہ سمجھنا۔۔۔ خداحافظ۔۔۔ اور تمہارا بہت بہت شکریہ، میں تمہارا بہت ممنون ہوں اور میری گستاخی کو معاف کردینا ۔ دیکھونا کبھی کبھی یوں ہی بےتکلفی میں۔۔۔ کل صبح آٹھ نو بجے تک۔۔۔ ضرور۔۔۔ خداحافظ۔۔۔

مرزا کہنے لگے۔ ذرا اس کو جھاڑپونچھ لینا اور تیل وغیرہ ڈلوا لینا۔ میرے نوکر کو فرصت ہوئی تو خود ہی ڈلوادوں گا، ورنہ تم خود ہی ڈلوا لینا۔

میں نے کہا۔ ہاں ہاں ۔ وہ سب کچھ ہوجائے گا، تم کل بھیج ضرور دینا اور دیکھنا آٹھ بجے تک ساڑھےسات بجے تک پہنچ جائے۔ اچھا۔۔۔ خداحافظ

رات کو بستر پر لیٹا تو بائیسکل پر سیر کرنے کے مختلف پروگرام تجویز کرتا رہا۔ یہ ارادہ تو پختہ کرلیا کہ دو تین دن کے اندر اندر اردگرد کی تمام مشہور تاریخی عمارات اور کھنڈروں کو نئے سرے سے دیکھ ڈالوں گا۔ اس کے بعد اگلے گرمی کے موسم میں ہوسکا تو بائیسکل پر کشمیر وغیرہ کی سیر کروں گا۔ صبح صبح کی ہوا خوری کے ليے ہر روز نہر تک جایا کروں گا۔ شام کو ٹھنڈی سڑک پر جہاں اور لوگ سیر کو نکلیں گے میں بھی سڑک کی صاف شفاف سطح پر ہلکے ہلکے خاموشی کے ساتھ ہاتھی دانت کی ایک گیند کی مانند گزرجاؤں گا۔ ڈوبتے ہوئے آفتاب کی روشنی بائیسکل کے چمکیلے حصوں پر پڑے گی تو بائیسکل جگمگا اُٹھے گی اور ایسا معلوم ہوگا جیسے ایک راج ہنس زمین کے ساتھ ساتھ اُڑ رہاہے۔ وہ مسکراہٹ جس کا میں اوپر ذکر کرچکا ہوں ابھی تک میرے ہونٹوں پر کھیل رہی تھی ۔ بارہا دل چاہا کہ ابھی بھاگ کر جاؤں اور اسی وقت مرزا کو گلے لگالوں۔
رات کو خواب میں دعائیں مانگتا رہا کہ خدایا مرزا بائیسکل دینے پر رضامند ہوجائے۔ صبح اٹھا تو اٹھنے کے ساتھ ہی نوکر نے یہ خوشخبری سنائی کے حضور  وہ بائیسکل آگئی ہے۔ میں نے کہا۔ اتنی سویرے؟

نوکر نے کہا۔ وہ تو رات ہی کو آگئی تھی ۔آپ سو گئے تھے میں نے جگانا مناسب نہ سمجھا اور ساتھ ہی مرزا صاحب کا آدمی یہ ڈھبریاں کسنے کا ایک اوزار بھی دے گیا ہے۔

میں حیران تو ہوا کہ مرزا صاحب نے سائیکل بھجوادینے میں اس قدر عجلت سے کیوں کام لیا لیکن اس نتیجے پر پہنچا کہ آدمی نہایت شریف اور دیانت دار ہیں۔ روپےلے ليے تھے تو بائیسکل کیوں روک رکھتے۔

نوکر سے کہا۔ دیکھو یہ اوزار یہیں چھوڑ جاؤ اور دیکھو ،بائیسکل کو کسی کپڑے سے خوب اچھی طرح جھاڑواور یہ موڑ پر جو بائیسکلوں والا بیٹھتا ہے ، اس سے جا کر بائیسکل میں ڈالنے کا تیل لے آؤ اور دیکھو۔۔۔اے بھاگا کہاں جارہا ہے ہم ضروری بات تم سے کہہ رہے ہیں ۔ بائیسکل والے سے تیل کی ایک کپی بھی لے آنا ا ور جہاں جہاں تیل دینے کی جگہ ہے وہاں تیل دے دینا اور بائیسکلوں والے سے کہنا کہ کوئی گھٹیا سا تیل نہ دیدے۔ جس سے تمام پرزے ہی خراب ہوجائیں۔ بائیسکل کے پرزے بڑے نازک ہوتے ہیں اور بائیسکل باہر نکال رکھو، ہم ابھی کپڑے پہن کر آتے ہیں۔ ہم ذرا سیر کو جارہےہیں اور دیکھو صاف کردینا اور بہت زور زور سے کپڑا بھی مت رگڑنا، بائیسکل کا پالش گھس جاتا ہے۔
جلدی جلدی چائے پی، غسل خانے میں بڑے جوش خروش کے ساتھ چل چل چنبیلی باغ میں گاتا رہا ۔اس کے بعد کپڑے بدلے، اوزار کو جیب میں ڈالا اور کمرے سے باہر نکلا۔

برآمدے میں آیا تو برآمدے کے ساتھ ہی ایک عجیب وغریب مشین پر نظر پڑی۔ ٹھیک طرح پہچان نہ سکا کہ کیا چیز ہے؟ نوکر سے دریافت کیا۔ کیوں بے یہ کیا چیز ہے؟

نوکر بولا۔ حضور یہ بائیسکل ہے۔

میں نے کہا۔ بائیسکل؟ کس کی بائیسکل؟

کہنے لگا۔ مرزا صاحب نے بھجوائی ہے آپ کے ليے۔

میں نے کہا۔ اور جو بائیسکل رات کو انہوں نے بھیجی تھی وہ کہاں گئی؟

کہنے لگا۔ یہی تو ہے؀۔

کہنے لگا۔ جی ہاں۔

میں نے کہا۔ اچھا اور پھر اسے دیکھنے لگا۔ اس کو صاف کیوں نہیں کیا؟

اس کو دو تین دفعہ صاف کیا ہے؟


نوکر نے اس کا جواب دینا شاید مناسب نہ سمجھا۔

اور تیل لايا؟

دیا؟


کیا وجہ ہے؟
حضور دُھروں پر میل اور زنگ جما ہے۔ وہ سوراخ کہیں بیچ ہی میں دب دبا گئے ہیں۔

رفتہ رفتہ میں اس چیز کے قریب آیا۔ جس کو میرا نوکر بائیسکل بتا رہا تھا۔ اس کے مختلف پرزوں پر غور کیا تو اتنا تو ثابت ہوگیا کہ یہ بائیسکل ہے لیکن مجموعی ہیئت سے یہ صاف ظاہر تھا کہ بل اور رہٹ اور چرخہ اور اس طرح کی ایجادات سے پہلے کی بنی ہوئی ہے۔ پہیے کو گھما گھما کر وہ سوراخ تلاش کیا جہاں کسی زمانے میں تیل دیا جاتا تھا۔ لیکن اب اس سوراخ میں سے آمدورفت کا سلسلہ بند تھا۔ چنانچہ نوکر بولا۔ حضور وہ تیل تو سب ادھر اُدھربہہ جاتا ہے۔ بیچ میں تو جاتا ہی نہیں۔
میں نے کہا۔ اچھا اوپر اوپر ہی ڈال دو یہ بھی مفید ہوتا ہے۔

آخرکار بائیسکل پر سوار ہوا۔ پہلا ہی پاؤں چلایا تو ایسا معلوم ہوا جیسے کوئی مردہ اپنی ہڈیاں چٹخا چٹخا کر اپنی مرضی کے خلاف زندہ ہو رہا ہے۔ گھر سے نکلتے ہی کچھ تھوڑی سی اترائی تھی اس پر بائیسکل خودبخود چلنے لگی لیکن اس رفتار سے جیسے تارکول زمین پر بہتا ہے اور ساتھ ہی مختلف حصوں سے طرح طرح کی آوازیں برآمد ہونی شروع ہوئی۔ ان آوازوں کے مختلف گروہ تھے۔ چیں۔ چاں۔ چوں کی قسم آوازیں زیادہ تر گدی کے نیچے اور پچھلے پہیے سے نکلتی تھیں۔ کھٹ، کھڑکھڑ۔کھڑڑ کے قبیل کی آوازیں مڈگارڈوں سے آتی تھی۔ چر۔ چرخ۔ چر۔چرخ کی قسم کے سُر زنجیر اور پیڈل سے نکلتے تھے۔ زنجیر ڈھیلی ڈھیلی تھی۔ میں جب کبھی پیڈل پر زور ڈالتا تھا، زنجیر میں ایک انگڑائی سی پیدا ہوتی تھی جس سے وہ تن جاتی تھی اور چڑچڑ بولنے لگتی تھی اور پھر ڈھیلی ہوجاتی تھی۔ پچھلا پہیہ گھونے کے علاوہ جھومتا بھی تھا۔ یعنی ایک تو آگے کو چلتا تھا اور اس کے علاوہ دہنے سے بائیں اور بائیں سے دہنے کو بھی حرکت کرتا تھا۔ چنانچہ سڑک پر جو نشان پڑ جاتا تھا اس کو دیکھ کر ایسا معلوم ہوتا تھا جیسے کوئی مخمور سانپ لہرا کر نکل گیا ہے۔ مڈگارڈ تھے تو سہی لیکن پہیوں کے عین اوپر نہ تھے۔ ان کا فائدہ صرف یہ معلوم ہوتا تھا کہ انسان شمال کی سمت سیر کرنے کو نکلے اور آفتاب مغرب میں غروب ہورہا ہو تو مڈگارڈوں کی بدولت ٹائر دھوپ سے بچے رہیں گے۔

اگلے پہیے کے ٹائر میں ایک بڑا سا پیوند لگا تھا جس کی وجہ سے پہیہ ہر چکر میں ایک دفعہ لمحہ بھر کو زور سے اوپر اُٹھ جاتا تھا اور میرا سر پیچھے کو یوں جھٹکے کھا رہا تھا جیسے کوئی متواتر تھوڑی کے نیچے مکے مارے جا رہا ہو۔ پچھلے اور اگلے پہیے کو ملا کر چوں چوں پھٹ۔ چوں چوں پھٹ۔۔۔ کی صدا نکل رہی تھی۔ جب اتار پر بائیسکل ذراتیز ہوئی توفضاء میں ایک بھونچال سا آگیا۔ اور بائیسکل کے کئی اور پرزے جو اب تک سو رہےتھے۔ بیدار ہو کر گویا ہوئے۔ ادھر اُدھرکے لوگ چونکے۔ ماؤں نے اپنے بچوں کو اپنے سینوں سے لگا لیا۔ کھڑڑکھڑڑ کےبیچ میں پہیوں کی آواز جدا سنائی رہی تھی لیکن چونکہ بائیسکل اب پہلے سے تیز تھی اس ليے چوں چوں پھٹ، چوں چوں پھٹ کی آواز نے اب چچوں پھٹ، چچوں پھٹ، کی صورت اختیار کرلی تھی۔ تمام بائیسکل کسی ادق افریقی زبان کی گردانیں دہرا رہی تھی۔

اس قدر تیز رفتاری بائیسکل کی طبع نازک پر گراں گزری۔ چنانچہ اس میں یک لخت دو تبدیلیاں واقع ہوگئیں۔ ایک تو ہینڈل ایک طرف کو مڑ گیا جس کا نتیجہ یہ ہوا کہ میں جاتو سامنے کو رہا تھا لیکن میرا تمام جسم دائیں طرف کو مڑا ہوا تھا۔ اس کے علاوہ بائیسکل کی گدی دفعتہً چھ انچ کے قریب نیچے بیٹھ گئی۔ چنانچہ جب پیڈل چلانے کے ليے میں ٹانگیں اوپر نیچے کر رہا تھا تو میرے گھٹنے میری تھوڑی تک پہنچ جاتے تھے۔ کمردہری ہو کر باہر کو نکلی ہوئی تھی اور ساتھ ہی اگلے پہیے کی اٹھیکیلوں کی وجہ سے سر برابر جھٹکے کھا رہا تھا۔

گدی کا نیچا ہوجانا ازحد تکلیف دہ ثابت ہوا۔ اس ليے میں نے مناسب یہی سمجھا کہ اس کو ٹھیک کرلوں۔ چنانچہ میں نے بائیسکل کو ٹھہرا لیا اور نیچے اترا۔ بائیسکل کے ٹھہر جانے سے یک لخت جیسے دنیا میں ایک خاموشی سی چھا گئی۔ ایسا معلوم ہوا جیسے میں کسی ریل کے اسٹیشن سے نکل کر باہر آگیا ہوں۔ جیب سے میں نے اوزار نکالا، گدی کو اونچا کیا، کچھ ہینڈل کو ٹھیک کیا اور دوبارہ سوار ہوگیا۔

دس قدم بھی چلنے نہ پایا تھا کہ اب کے ہینڈل یک لخت نیچا ہوگیا۔ اتنا کہ گدی اب ہینڈل سے کوئی فٹ بھر اونچی تھی۔ میرا تمام جسم آگے کو جھکا ہوا تھا، تمام بوجھ دونوں ہاتھوں پر تھا جو ہینڈل پر رکھے تھے اور برابر جھٹکے کھا رہے تھے۔ آپ میری حالت کو تصور کریں تو آپ معلوم ہوگا کہ میں دور سے ایسا معلوم ہو رہا تھا جیسے کوئی عورت آٹا گوندھ رہی ہو۔ مجھے اس مشابہت کا احساس بہت تیز تھا جس کی وجہ سے میرے ماتھے پر پسینہ آگیا۔ میں دائیں بائیں لوگوں کو کنکھیوں سے دیکھتا جاتا تھا۔ یوں تو ہر شخص میل بھر پہلے ہی سے مڑ مڑ کر دیکھنے لگتا تھا لیکن ان میں کوئی بھی ایسا نہ تھا جس کے لیے میری مصیبت ضیافت طبع کا باعث نہ ہو۔

ہینڈل تو نیچا ہو ہی گیا تھا۔ تھوڑی دیر کے بعد گدی بھی پھر نیچی ہوگئی اور میں ہمہ تن زمین کے قریب پہنچ گیا۔ ایک لڑکے نے کہا۔ دیکھو یہ آدمی کیا کر رہا ہے۔ گویا اس بدتمیز کے نزدیک میں کوئی کرتب دکھا رہا تھا۔ میں نے اتر کر پھر ہینڈل اور گدی کو اونچا کیا۔

لیکن تھوڑی دیر کے بعد ان میں سے ایک نہ ایک پھر نیچا ہوجاتا۔ وہ لمحے جن کے دوران میں میرا ہاتھ اور میرا جسم دونوں ہی بلندی پر واقع ہوں بہت ہی کم تھے اور ان میں بھی میں یہی سوچتا رہتا تھا کہ اب کہ گدی پہلے بیٹھے گی یا ہینڈل؟ چنانچہ نڈر ہو کر نہ بیٹھتا بلکہ جسم کو گدی سے قدرے اوپر ہی رکھتا لیکن اس سے ہینڈل پر اتنا بوجھ پڑ جاتا کہ وہ نیچا ہوجاتا۔

جب دو میل گزر گئے اور بائیسکل کی اٹھک بیٹھک نے ایک مقرر باقاعدگی اختیار کرلی تو فیصلہ کیا کہ کسی مستری سے پیچ کسوا لینے چاہئیں چنانچہ بائیسکل کو ایک دکان پر لے گیا۔ بائیسکل کی کھڑکھڑ سے دوکان میں جتنے لوگ کام کر رہے تھے، سب کے سب سر اٹھا کر میری طرف دیکھنے لگے لیکن میں نے جی کڑا کرکے کہا۔ذرا اس کی مرمت کردیجئے۔ ایک مستری آگے بڑھا لوہے کی ایک سلاخ اس کے ہاتھ میں تھی جس سے اس نے مختلف حصوں کو بڑی بےدردی سے ٹھوک بجا کر دیکھا۔ معلوم ہوتا تھا اس نے بڑی تیزی کے ساتھ سب حالات کا اندازہ لگا لیا ہے لیکن پھر بھی مجھ سے پوچھنے لگا۔ کس کس پرزے کی مرمت کرائیے گا؟

میں نے کہا۔ بڑے گستاخ ہو تم دیکھتے نہیں کہ صرف ہینڈل اور گدی کو ذرا اونچا کروا کے کسوانا ہے بس اور کیا؟ ان کو مہربانی کرکے فوراً ٹھیک کرو اور بتاؤ کتنے پیسے ہوئے؟

مستری نے کہا۔ مڈگارڈ بھی ٹھیک نہ کردوں؟

میں نے کہا۔ ہاں، وہ بھی ٹھیک کردو۔
کہنے لگا۔  اگر آپ باقی چیزیں بھی ٹھیک کرالیں تو اچھا ہو۔


بولا۔ یوں تھوڑا ہوسکتا ہے۔ دس پندرہ دن کا کام ہے آپ اسے ہمارے پاس چھوڑ جائیے۔
اور پیسے کتنے لو گے؟

کہنے لگا۔ بس چالیس روپے لگیں گے۔

ہم نے کہا۔ بس جی جو کام تم سے کہا ہے کردو اور باقی ہمارے معاملات میں دخل مت دو۔

تھوڑی دیر بعد ہینڈل اور گدی پھر اونچی کرکے کس دی گئی۔ میں چلنے لگا تو مستری نے کہا میں نے کس تو دیا ہے لیکن پیچ سب گھسے ہوئے ہیں، ابھی تھوڑی دیر میں پھر ڈھیلے ہو جائیں گے۔

میں نے کہا۔ بدتمیز کہیں کا،تو دو آنے پیسے مفت میں لے ليے؟

بولا۔ جناب آپ کو بائیسکل بھی مفت میں ملی ہوگی، یہ آپ کے دوست مرزا صاحب کی ہے نا؟ للّو یہ وہی بائیسکل ہے جو پچھلے سال مرزا صاحب یہاں بیچنے کو لائے تھے۔ پہچانی تم نے؟ بھئی صدیاں ہی گزر گئیں لیکن اس بائیسکل کی خطاء معاف ہونے میں نہیں آتی۔

میں نے کہا۔ واہ مرزا صاحب کے لڑکے اس پر کالج آیا جایا کرتے تھے اور ان کو ابھی کالج چھوڑے دو سال بھی نہیں ہوئے۔

مستری نے کہا۔ ہاں وہ تو ٹھیک ہے لیکن مرزا صاحب خود جب کالج میں پڑھتے تھے تو ان کے پاس بھی تو یہی بائیسکل تھی۔

میری طبیعت یہ سن کر کچھ مردہ سی ہوگئی۔ میں نے بائیسکل کو ساتھ ليے آہستہ آہستہ پیدل چل پڑا۔ لیکن پیدل چلنا بھی مشکل تھا۔ اس بائیسکل کے چلانے میں ایسے ایسے پٹھوں پر زور پڑتا تھا جو عام بائیسکلوں کو چلانے میں استعمال نہیں ہوتے۔ اس ليے ٹانگوں اور کندھوں اور کمر اور بازوؤں میں جابجا درد ہورہا تھا۔ مرزا کا خیال رہ رہ کر آتا تھا۔ لیکن میں ہر بار کوشش کرکے اسے دل سے ہٹا دیتا تھا، ورنہ میں پاگل ہوجاتا اور جنون کی حالت میں پہلے حرکت مجھ سے یہ سرزد ہوئی کہ مرزا کے مکان کے سامنے بازار میں ایک جلسہ منعقدکرتا جس میں مرزا کی مکاری، بےایمانی اور دغابازی پر ایک طویل تقریر کرتا۔ کل بنی نوع انسان اور آئندہ آنے والی نسلوں کی ناپاک فطرت سے آگاہ کردیتا اور اس کے بعد ایک چتا جلا کر اس میں زندہ جل کر مرجاتا۔

میں نے بہتر یہی سمجھا کہ جس طرح ہوسکے اب اس بائیسکل کو اونے پونے داموں میں بیچ کر جو وصول ہوااسی پر صبر شکر کروں۔ بلا سے دس پندرہ روپیہ کا خسارہ سہی۔ چالیس کے چالیس روپے تو ضائع نہ ہوں گے۔ راستے میں بائیسکلوں کی ایک اور دکان آئی وہاں ٹھہر گیا۔

دکاندار بڑھ کر میرے پاس آیا لیکن میری زبان کو جیسے قفل لگ گیا تھا۔ عمر بھر کسی چیز کے بیچنے کی نوبت نہ آئی تھی مجھے یہ بھی معلوم نہیں کہ ایسے موقع پر کیا کہتے ہیں آخر بڑے سوچ بچار اور بڑے تامل کے بعد منہ سے صرف اتنا نکلا کہ یہ بائیسکل ہے۔

دکاندار کہنے لگا۔ پھر؟



میں نے کہا۔ بیچتے ہیں ہم۔

دکاندار نے مجھے ایسے نظر سے دیکھا کہ مجھے یہ محسوس ہوا مجھ پر چوری کا شبہ کر رہا ہے۔ پھر بائیسکل کو دیکھا۔ پھر مجھے دیکھا، پھر بائیسکل کو دیکھا۔ ایسا معلوم ہوتا تھا کہ فیصلہ نہیں کرسکتا آدمی کون سا ہے اور بائیسکل کون سی ہے؟ آخرکار بولا۔ کیا کریں گے آپ اس کو بیچ کر؟

ایسے سوالوں کا خدا جانے کیا جواب ہوتا ہے۔ میں نے کہا۔ کیا تم یہ پوچھنا چاہتے ہو کہ جو روپے مجھے وصول ہوں گے ان کا مصرف کیا ہوگا؟

کہنے لگا۔ وہ تو ٹھیک ہے مگر کوئی اس کو لے کر کرے گا کیا؟

میں نے کہا۔ اس پر چڑھے گا اور کیا کرے گا۔
کہنے لگا۔ اچھا چڑھ گیا۔ پھر؟

میں نے کہا۔ پھر کیا؟ پھر چلائے گا اور کیا؟
دکاندار بولا۔ اچھا؟ ہوں۔ خدا بخش ذرا یہاں آنا۔ یہ بائیسکل بکنے آئی ہے۔


میں نے کہا۔ تو اور کیا محض آپ سے ہم کلام ہونے کا فخر حاصل کرنے کے ليے میں گھر سے یہ بہانہ گھڑ کر لایا تھا؟


میں نے کہا۔ تم ہی بتاؤ۔

کہنے لگا۔ سچ مچ بتاؤں؟

میں نے کہا۔ اب بتاؤ گے بھی یا یوں ہی ترساتے رہو گے؟
کہنے لگا۔ تین روپے دوں گااس کے۔
میرا خون کھول اٹھا اور میرے ہاتھ پاؤں اور ہونٹ غصے کے مارے کانپنے لگے۔ میں نے کہا۔
او صنعت وحرفت سے پیٹ پالنے والے نچلے طبقے کے انسان، مجھے اپنی توہین کی پروا نہیں لیکن تونے اپنی بیہودہ گفتاری سے اس بےزبان چیز کو جو صدمہ پہنچایا ہے اس کے ليے میں تجھے قیامت تک معاف نہیں کرسکتا۔یہ کہہ کر میں بائیسکل پر سوار ہوگیا اور اندھا دھند پاؤں چلانے لگا۔

مشکل سے بیس قدم گیا ہوں گاکہ مجھے ایسا معلوم ہوا کہ جیسے زمین یک لخت اچھل کر مجھ سے آلگی ہے۔ آسمان میرے سر پر سے ہٹ کر میری ٹانگوں کے بیچ میں سے گزر گیا اور ادھر اُدھر کی عمارتوں نے ایک دوسرے کے ساتھ اپنی اپنی جگہ بدل لی ہے۔ حواس بجا ہوئے تو معلوم ہوا میں زمین پر اس بےتکلفی سے بیٹھا ہوں، گویا بڑی مدت سے مجھے اس بات کا شوق تھا جو آج پورا ہوا۔ اردگرد کچھ لوگ جمع تھے جس میں سے اکثر ہنس رہے تھے۔ سامنے دکان تھی جہاں ابھی ابھی میں نے اپنی ناکام گفت وشنید کا سلسلہ منقطع کیا تھا۔ میں نے اپنے گردوپیش پر غور کیا تو معلوم ہوا کہ میری بائیسکل کا اگلہ پہیہ بالکل ہو کر لڑھکتا ہوا سڑک کے اس پار جاپہنچا ہے اور باقی سائیکل میرے پاس پڑی ہے۔ میں نے فوراً اپنے آپ کو سنبھالا جو پہیہ الگ ہوگیا تھا اس کو ایک ہاتھ میں اٹھایا دوسرے ہاتھ میں باقی ماندہ بائیسکل کو تھاما اور چل کھڑا ہوا۔ یہ محض ایک اضطراری حرکت تھی ورنہ حاشادکلا وہ بائیسکل مجھے ہرگز اتنی عزیز نہ تھی کہ میں اس کو اس حالت میں ساتھ ساتھ لیے پھرتا۔

جب میں یہ سب کچھ اٹھا کر چل دیا تو میں نے اپنے آپ سے پوچھا کہ یہ تم کیا کر رہے ہو، کہاں جارہے ہو؟ تمہارارادہ کیا ہے۔ یہ دو پہیے کاہے کو لے جارہے ہو؟

سب سوالوں کا جواب یہی ملا کہ دیکھا جائے گا۔ فی الحال تم یہاں سے چل دو۔ سب لوگ تمہیں دیکھ رہے ہیں۔ سر اونچا رکھو اور چلتے جاؤ۔ جو ہنس رہے ہیں، انہیں ہنسنے دو، اس قسم کے بیہودہ لوگ ہر قوم اور ہر ملک میں پائے جاتے ہیں۔ آخر ہوا کیا۔ محض ایک حادثہ۔ بس دائیں بائیں مت دیکھو۔ چلتے جاؤ۔

لوگوں کے ناشائستہ کلمات بھی سنائی دے رہے تھے۔ ایک آواز آئی۔ بس حضرت غصہ تھوک ڈالیئے۔ ایک دوسرے صاحب بولے۔ بےحیا بائیسکل گھر پہنچ کے تجھے مزا چکھاؤں گا۔ ایک والد اپنے لخت جگر کی انگلی پکڑے جارہے تھے۔ میری طرف اشارا کرکے کہنے لگے۔ دیکھا بیٹا یہ سرکس کی بائیسکل ہے۔ اس کے دونوں پہیے الگ الگ ہوتے ہیں۔

لیکن میں چلتا گیا۔ تھوڑی دیر کے بعد میں آبادی سے دور نکل گیا۔ اب میری رفتار میں ایک عزیمت پائی جاتی تھی۔ میرا دل جو کئی گھنٹوں سے کشمکش میں پیچ وتاب کھا رہا تھا اب بہت ہلکا ہوگیا تھا۔ میں چلتا گیا چلتا گیا حتیٰ کہ دریا پر جاپہنچا۔ پل کے اوپر کھڑے ہوکر میں نے دونوں پہیوں کو ایک ایک کرکے اس بےپروائی کے ساتھ دریا میں پھینک دیا جیسے کوئی لیٹر بکس میں خط ڈالتا ہے۔ اور واپس شہر کو روانہ ہوگیا۔

سب سے پہلے مرزا کے گھر گیا۔ دروازا کھٹکھٹایا۔ مرزا بولے۔ اندر آجاؤ۔


باہر تشریف لائے تو میں نے وہ اوزار ان کی خدمت میں پیش کیا جو انہوں نے بائیسکل کے ساتھ مفت ہی مجھ کو عنایت فرمایا تھا اور کہا

مرزا صاحب آپ ہی اس اوزار سے شوق فرمایا کیجیے میں اب سے بےنیاز ہوچکا ہوں۔

گھر پہنچ کر میں نے پھر علم کیمیا کی اس کتاب کا مطالعہ شروع کیا جو میں نے ایف۔اے میں پڑھی تھی۔


میرا قیمہ بنا دیجیے
مستنصر حسین تارڑ



‘‘بہن جی آپ فکر ہی نہ کریں میں آپ کا ایسا قیمہ بناؤں گا کہ آپ یاد کریں گی’’

‘‘ذرا جلدی کریں نسیم بھائی’’

‘‘بس آپ کھڑی رہیں۔ آپ کے کھڑے کھڑے میں آپ کا قیمہ بنادوں گا’’

‘‘روکھا ٹھیک رہے گا لیکن میں ذراجلدی میں ہوں’’



‘‘کیوں نہیں جناب یہ ہمارے لیڈران کرام تھوڑی ہیں بکرے ہیں ان میں بہت مغز ہے ابھی دیتا ہوں’’۔
‘‘اورمیرے گردوں کا کیا ہوا؟’’ایک آوازآتی ہے۔

‘‘یہ والے’’نسیم کا بھائی جو شکل سے ہیرو لگتا ہے چند گردے فضا میں بلند کرتے ہوئے کہتا ہے‘‘ آپ کے گردے ہیں ابھی نکالے ہیں، بنا کر دیتا ہوں’’۔

‘‘اورمیری ران’’


‘‘اورمیری سری’’

‘‘ابھی توڑتا ہوں’’


‘‘اوہوآپ یہ بتائیں کہ آپ کی بوٹیاں کیسےکاٹوں  چھوٹی یا بڑی میں پانچ منٹ میں آپ کا گوشت بناتا ہوں جناب ہم آپ کا گوشت نہیں کاٹیں گے تو اور کس کا کاٹیں گے’’۔

بالآخرمیری باری آتی ہے اورمیں ایک مختصرسا آرڈرہوں۔
‘‘تارڑصاحب’’نسیم مسکراتے ہوئےکہتا ہے‘‘اتناگوشت توپورےمحلےکے لیےکافی ہوگا کیا کریں گےاتنےگوشت کودیگ پکائیں گے؟’’
‘‘بھائی آپ براہ کرم جگتیں نہ کریں اورگوشت بنادیں اور یہ والی بوٹی تو اچھی نہیں ہے یہ نہ ڈالنا’’

‘‘یہ والی؟’’ وہ بوٹی کواٹھا کراس کی نمائش کرتا ہے‘‘یہ والی تو بڑی جذباتی بوٹی ہے تارڑ صاحب’’۔

نسیم اپنےگوشت کےبارےمیں‘‘جذباتی’’کا لفظ بےدریغ استعمال کرتا ہےمثلاً جناب یہ گردہ ملاحظہ کیجئے بالکل جذباتی ہے یہ چانپ جوآپ دیکھ رہے ہیں۔جذباتی ہورہی ہے آہستہ آہستہ یہ ران تو خیر ہے ہی جذباتیویسے میرے پاس غیر جذباتی گوشت بھی ہے لیکن آپ کو مزہ نہیں آئے گا وہ سامنے والا بکرا جو لٹک رہا ہے وہ شہنشاہ جذبات ہے اور بکری جو ہے یہ ملکۂ جذبات ہے اس کی ٹانگ پیش کروں؟’’
گوشت کے بارے میں کالم لکھناغیرادبی سا فعل ہے لیکن کیا کیا جائے یہ مہنگا ہوتا جارہا ہے اوراس کے ساتھ ہی لوگوں کی ‘‘مسلمانی’’ کم ہوتی جارہی ہے گوشت اورمسلمان لازم وملزوم ہیںہمارے گاؤں میں تو یہ بھی کہا جاتا ہے کہ زیادہ گوشت کھانے سے ایمان مضبوط ہوجاتا ہے لوہے کی طرح ظاہر ہے کہ اگر گوشت مہنگا ہوگا تو کم کھایا جائے گا اوراسی تناسب سے ‘‘مسلمانی’’ کم ہوتی جائے گی میں بھی اسی لیےفکر مندہوں گوشت کی قیمتوں میں یکدم اضافہ ہوگیا ہے اور کہیں سے احتجاج کا ایک لفظ سنائی نہیں دیا سگریٹ مہنگے ہوجائیں تو چھوڑ دو چائے مہنگی ہوجائے تو کم پیو۔ آٹا مہنگا ہو جائے تو کیک کھا لو لیکن گوشت تو کم نہیں کھایا جاسکتا مجھے چونکہ گوشت کی قیمتوں میں اضافے کی خبر نہ تھی اس لیے میں نے جیب میں پڑی رقم کے مطابق آرڈر دیا اور پھر بعد میں بل زیادہ بننے پر خوب خوب شرمندہ ہوا  تو پھرآج گوشت کابیاں چلتا رہے چھوٹے گوشت کی مارکیٹ سے باہرآجائیے۔پنجاب پبلک لائبریری کے سامنے بڑے گوشت کی مارکیٹ ہے  یہاں بھی علم اور گوشت کا چولی دامن کا ساتھ ہے۔ اس مارکیٹ کے اندر بھی دکاندار تقریباً ایک ہی علاقے اورایک ہی خاندان سے متعلق ہیںایک مرتبہ میرے والد صاحب جو انتہائی حساس طبیعت کے مالک ہیں۔ گوشت خریدنے آئے تو قصاب نے ایک بوٹی اٹھا کر کہا‘‘چودھری صاحب بالکل بچے کی بوٹی ہے بھون کر کھائیے گا مزہ آجائے گا’’ وہ دن اور آج کا دن والد صاحب کبھی بڑا گوشت خریدنے نہیں گئے  یہاں پرگوشت کےعجیب وغریب شوقین نظر آتے ہیں ایسے شوقین جو پلاؤ کے لیے الگ گوشت منتخب کرلیتے ہیں اور کریلے پکانے کے لیے الگ ان میں وہ حضرات بھی شامل ہوتے ہیں جو صرف سری پایوں کی تلاش میں یہاں آتے ہیں

گوشت کھانامسلمانوں کی اورخاص طورپرپاکستانی مسلمانوں کی فطرت ثانیہ ہے وہ خوشی کا اظہارکرنا چاہے تو بھنا ہوا گوشت کھائیں گے یا شکرانے کے طورپرایک دوبکرے حلال کردیں گے۔

اگر فوتیدگی ہوجائے تو بھی مہمانوں کی تواضع آلوگوشت سے کی جائے گی۔میرے ماموں اللہ بخشے کہا کرتے تھے کہ بالکل گلا ہوا نرم گوشت کس کام کا گوشت وہ جو نوچ نوچ کر کھایا جائے
ایک چھوٹا سا قصہ ہے جس میں گوشت کے بارے میں ہی کچھ بیاں ہے۔ میں اس وقت تقریباً 16۔15 برس کا تھا اور پہلی مرتبہ ولایت جارہا تھا۔ جہاز میں میرے برابر کی نشست پرایک مولانا براجمان تھے وہ خاصے معصوم تھے۔ میں نے دریافت کیا کہ کیوں چچا جان آپ کس سلسلے میں انگلستان جارہے ہیں تو کہنے لگے بیٹا میں کافروں کو مسلمان کرنے جارہا ہوں میں نے پوچھا آپ کو انگریزی آتی ہے؟ کہنے لگے نہیں جس نے مسلمان ہونا ہوگا اسے خودبخود میری زبان کی سمجھ آجائے گی ان دنوں ابھی جیٹ مسافربردارطیارے اڑان نہیں کرتے تھے چنانچہ پنکھوں والا جہاز بڑے مزے سے ہواؤں اور بادلوں سے اٹکھیلیاں کرتا منزل کی جانب جاتا تھا۔ ہم کراچی سے چلے اور پھر تہران، قاہرہ، ایتھنز وغیرہ میں رکتے روم پہنچے۔ روم میں دو گھنٹے کا سٹاپ تھا اور ایئر لائن کی جانب سے اعلان کیا گیا کہ مسافر حضرات ائیر پورٹ کے ریستوران میں جاکر اپنی پسند کا کھانا تناول فرمائیں۔ بل کمپنی کے ذمہ ہوگا۔ اس اعلان پر مسافر حضرات بے حد خوش ہوئے۔ میں بھی خوش ہوا اور مولانا تو بے حد خوش ہوئے کیونکہ ہمیں شدید بھوک لگی تھی۔

ریستوران میں بیٹھے تو ایک خوبرو اطالوی خاتون ہاتھ میں مینو پکڑے ہمارے قریب آگئیمولانا کھانسے اور ناپسندیدگی کا اظہار کیا میں چونکہ ابھی بچہ تھا اس لیے مجھے کھانسی بالکل نہ آئی۔ میں نے اپنے لیے ایک عدد روسٹ چکن ‘‘مولانا آپ کیا کھائیں گے؟’’میں نے اپنے مسافرچچاجان سے‘‘پوچھا’’اس گوری گوری لڑکی سے کہو کہ میرے لیے صرف ابلی ہوئی سبزیاں لے آئے کیونکہ گوشت تو یہاں پرحلال نہیں ہوگا‘‘انہوں نے منہ بنا کر کہا۔

اب میں تو اس معاملے کے بارے میں غور نہیں کیا تھا کہ یہاں گوشت کس قسم کا ہوتا ہے اور مجھے بھوک بھی بہت لگی ہوئی تھی بہرحال میں نے ان کا آرڈر بھی دے دیا آدھے گھنٹے کے بعد ویٹرس خوراک لے آئی ایک ٹرالی میں میرا روسٹ مرغ ابھی تک روسٹ ہو رہا تھا اس کی خوشبو پورے ریستوران میں پھیلی تھی۔ مرغ کے گرد انڈے اور آلو کے قتلے اور سلاد وغیرہ بہاردکھا رہے تھے۔ یہ سب کچھ میرے آگے رکھ دیا گیاپھر ویٹرس واپس گئی اورایک چھوٹی سی پلیٹ لاکر مولانا کے آگے رکھ دی۔اس میں ایک ابلی ہوئی گاجراورایک دو آلو تھے سفری چچا جان نے گاجریں کھانے کی کوشش کی لیکن ان کی نظریں میرے روسٹ مرغ پر سے اٹھائے نہ اٹھتی تھیں۔میں مزے سے کھاتا جارہا تھا اور وہ مجھے دیکھتے جارہے تھے بالآخرانہوں نے گرج کر کہا ‘‘برخوردار’’

‘‘جی جناب’’میں نے گھبرا کرجواب دیا۔

‘‘یہ ہوٹل والی زنانی کو کہو کہ میرے لیے بھی یہی مرغ لے آئے یہ شکل سے حلال لگتا ہے’’۔

کہنے کا مطلب یہ ہے کہ گوشت کھانے کے شوق ہم بعض اوقات اپنی مسلمانی کو بھی خطرے میں ڈال لیتے ہیں۔

لاہور کے ایک بہت ہی معروف ڈاکٹر صاحب اکثر بازار جاکر ایک بکرا خرید لاتے گھر جاکر اسے خود ذبح کرتے گوشت بناتے خود ہی بھونتے اور پھر اپنے بیٹوں کے ہمراہ ایک ہی نشست میں اسے نوش کرجاتے  موصوف فرمایا کرتے تھے کہ گوشت ہونا چاہئے۔ چاہے گدھے کا ہی کیوں نہ ہو

میں نے مکان بنایاتوایک مزدورتقریباً روزانہ شام کو مزدوری کی رقم وصول کرتا اس کا گوشت خریدتا اور بھون کر کھا جاتا۔




میری روم میٹ
شفیقہ فرحت

سنا ہےشبِ معراج کوتمام رات عبادت کرنےکےبعد جودعامانگی جائےوہ ضرورپوری ہوتی ہے۔ اگر واقعی اس رات کی دعامیں قبولیت کےذرا بھی امکانات ہیں تواےخدائے دوجہاں اے وہ جس نےمجھےاورمیری روم میٹ کو پیدا کیا اورجو ہم دونوں کوجلائےجارہا ہے۔ میرا مطلب ہےانھیں جلا رہا ہےاورمجھےماررہا ہے۔ میں تجھےحاضروناظرجان کروعدہ کرتی ہوں کہ اب کی شب معراج میں دس بارہ پیالی چائےپی کرمیں بھی جاگوں گی اورتمام رات جاگ کرکرشن چندرکےافسانےیا فیض احمد فیض کی غزلیں پڑھنےیا جاگنے میں خواب دیکھنےکےبجائےخضوع وخشوع سےنمازیں پڑھوں گی۔سجدے میں سررکھ کرکسی تازہ فلم کی ہیروئن کےبلاوزکےنئےڈیزائن کےمتعلق نہیں سوچوں گی اور تسبیح پر ہاتھ پھیرتےہوئےآئندہ اتوارکو سہیلیوں کودی جانےوالی پارٹی کا مینوبھی نہیں بناؤں گی۔بلکہ صدق دل سےتیری عبادت کروں گی اورجب کسی دھارمک فلم کےپوترسین کی طرح درودیوار سےنوربرسنےلگےگا اوربغیرایوننگ اِن پیرس کی شیشی کھولےسارہ کمرہ بھینی بھینی مدہوش کن خوشبو سےمہک اٹھےگا اورسرخود بخود جذبۂ بصیرت سےسجدےمیں جاپڑے گا۔ یعنی وہ گھڑی آجائےگی جب میری ایک جنبش لب سےدنیا کی ہرنعمت میرےقدموں پرآسکتی ہےتو اے خدائے دوجہاں میں تجھ سےصرف یہ التجا کروں گی کہ مجھےمیری روم میٹ سےنجات دلادے

ممکن ہےآپ یہ سوچ رہےہوں کہ میں اورمیری روم میٹ ایک دوسرے کےجانی دشمن ہیں۔ ہر صبح آنکھ کھولتےہی بلکہ اکثرآنکھیں کھولےبغیرلڑنا شروع کردیتےہیں اور پھرتھوڑے تھوڑے وقفے کےبعد یہ لڑائی دن بھرہوتی رہتی ہے۔ حتیٰ کہ رات کوخواب میں بھی ہم لڑتےرہتے ہیں۔ اوراس روز روزبلکہ منٹ منٹ کےلڑائی جھگڑےسےتنگ آکرمیں یہ دعا مانگ رہی ہوں۔

توعرض یہ ہےکہ اتنی محنت سےاخذ کیےہوئےآپ کےیہ نتائج قطعی غلط ہیں۔ ہم دونوں میں آج تک کبھی لڑائی نہیں ہوئی۔ وہ دن بھرمسکرا مسکرا کر باتیں کرتی ہیں۔ دن میں چارچھ مرتبہ نہایت عمدہ قسم کی چائےبنا کےپلاتی ہیں۔ اپنی کتابیں قلم پنسل ہرچیزوقت ضرورت استعمال کےلیےدے دیتی ہیں۔ نتیجہ کےطورپرمیں اپنی کتابوں سےزیادہ ان کی کتابیں،اپنےقلم سےزیادہ ان کا قلم اوراپنے کپڑوں سے زیادہ ان کےکپڑے استعمال کرتی نظرآتی ہوں۔

اگروہ محض میری روم میٹ ہوتیں تو مجھےان کےوجود پرکوئی اعتراض نہ ہوتا۔ مگراب اِس بدقسمتی کو کیا کہئےکہ روم میٹ ہونےکےعلاوہ وہ افسانہ نگاربھی ہیں۔ان کی رگ رگ میں ایک عظیم آرٹسٹ کی روح تڑپ رہی ہے۔ ان کی ساری عادتیں اٹھنا بیٹھنا، سونا جاگنا، کھانا پینا غرض کہ پسند نا پسند ہرچیزانتہائی آرٹسٹک قسم کی ہے۔ یہ اور بات ہے کہ ان کےدس میں سےپانچ افسانے شکریےکےساتھ واپس آجاتے ہیں۔ اور باقی پانچ وہ خود بھیجتی ہی نہیں۔

انھیں اپنےافسانوں کےواپس آنےکا تواتنا رنج نہیں جتنا اس بات کا ہےکہ لوگوں کا خصوصاً ایڈیٹروں کا مطالعہ اتنا محدود اورفروق اتنا پست ہےکہ وہ ان کےافسانوں کوسمجھ نہیں سکتے۔ جب کوئی افسانہ واپس آتا ہےتو وہ ماتمی مجلس منعقد کرکےزبان وادب کی زبوں حالی پر آٹھ آٹھ آنسو روتی ہیں اوراشاروں اورکنایوں میں اہل مجلس کواس بات پرمجبورکرتی ہیں کہ واپس آئےہوئےافسانےکی شان میں قصیدے پڑھےجائیں۔




‘‘اچھا تو تم لوگ بیٹھو۔ میں ابھی بیڈمنٹن کھیل کےآتی ہوں۔’’

‘‘اجی اب بیڈمنٹن ویڈمنٹن رہنے بھی دونا۔ یہاں ہماری جان پربنی ہےاورآپ کوکھیل کی سوجھی ہے۔’’ادھرسےارشاد ہوتا ہے۔


مجھےاس طرح آمادہ دیکھ کران کی کوئی ہمدرد مطلع عرض کرتی ہیں۔

‘‘دیکھونا مِملا بیچاری کا افسانہ پھرواپس آگیا۔ یہ کمبخت رسالےوالے’’ اوروہ غزل مکمل کرنےکےفرائض مجھ پرڈال دیتی ہیں۔
‘‘کون سا افسانہ۔’’ادھورے مصرعےکو نظراندازکرکےمیں پوچھتی ہوں۔


‘‘بھئی تم تومجھے روز ہی دس بارہ افسانےسناتی رہتی ہو۔’’میں ان کی بیچارگی کوبھول جاتی ہوں کیوں کہ گراؤنڈ پر لڑکیاں خوب شورمچارہی تھیں جس کا مطلب تھا کھیل زوروں پر ہے۔


‘‘اوبھئی۔ ان مبہم اشاروں کوکیسےسمجھوں افسانےتو تم نےمجھےکمرے میں، باغ میں ٹیلے پر غرضیکہ ہر جگہ بیٹھ کر کھڑے ہوکر بلکہ چلتےپھرتےسنائےہیں۔ میں ان سب کو کیسے یاد رکھوں—؟’’

‘‘اب ایسا برابھی تونہیں ہے۔ان کےپرچےمیں توایسےایسےافسانےآتے ہیں کہ لکھنے والے شائع کرنےوالے دونوں کا منہ نوچ لینےکوجی چاہتا ہے۔اس کا پلاٹ تو خاصا اچھا ہے۔’’

میں نہایت سعادت مندی سےسرہلاکران کےاس پلاٹ کی داد دیتی ہوں جس کا ہیرو لکھ پتی کروڑ پتی کا اکلوتا بیٹا ہوتا ہےاور ہیروئن مالی، دھوبی، مہتر، چماریا ایسےہی کسی آدمی کی چندے آفتاب چندے مہتاب بیٹی۔ ہیرو ہیروئن کو برتن مانجھتے،جھاڑو دیتے یا سڑک کوٹتےدیکھ لیتا ہےاور دیکھتےہی اپنی اکلوتی جان سےعاشق ہوجاتا ہے۔اور رسید کےطور پرہیروئن غش کھا کرگر پڑتی ہے۔پھرمزیدنالائقی کا ثبوت دیتےہوئےدونوں چھپ چھپ کرملتے ہیں حسب روایت پکڑےجاتے ہیں۔ہیروئن کوہیروکا باپ یا اس کی ماں یا اس کی دادی چٹیا پکڑکرگھرسےنکال دیتےہیں۔ اور ہیرو کسی کروڑپتی کی لڑکی سےجو ہمیشہ بدصورت جاہل، پھوہڑ اورلڑاکا ہوتی ہےشادی کردی جاتی ہے۔عشق کےبعد دق کے درجےشروع ہوتےہیں یعنی شادی کےفوراً بعد ہیروہیروئن کو دق ہوجاتا ہے۔اگر دق نہ ہوتا تو وہ زہرکھالیتے ہیں۔ زہرنہ ملےتوکپڑوں پرتیل چھڑک کےہنسی خوشی خود کو شعلہ زاربنا لیتےہیں۔اور جویہ بھی نہ ہوتوندی میں ڈوب کےٹھنڈے ٹھنڈے جنت کو سدھارتےہیں۔ طریقہ چاہےکچھ ہوصرف دونوں ہمیشہ ساتھ ہیں۔


کبھی مزید بدلنےکی خاطروہ ہیروہیروئن کوایک ہی کلاس کا بنادیتی ہیں۔ محبت بھی لازمی طورپرانھیں ایک دوسرے سےہوتی ہے۔ تمام منزلیں نہایت آسانی سےطےہوجاتی ہیں۔ صرف آنکھوں کی سوئیاں رہ جاتی ہیں تب ہیروئن کو سانپ کاٹ لیتا ہےیا وہ مارےخوشی کےناچتےناچتےکوٹھے سے گرکرمرجاتی ہے۔ یا ایسا ہی کوئی اورحادثہ ہوتا ہےاورہیروصاحب ٹاپتےرہ جاتےہیں اورچتا کے شعلوں کےساتھ ‘‘اُو دورکےمسافرہم کوبھی ساتھ لےلے۔ ہم رہ گئےاکیلے۔’’گاتےہیں۔
پلاٹ ہمیشہ کچھ اسی قسم کا ہوتا ہےاور جب پلاٹ کی تعریف کا مرحلہ بہ ہزار دقت طے ہوجاتا ہے تو حاضرین میں سےکوئی مجھ سےجانے کس جنم کی دشمنی نکالتے ہوئےکہتی ہیں۔‘‘بھئی زبان کتنی اچھی اورانداز کنتا پیارا ہے۔’’

لیجئےصاحب اب زبان کی تعریف کیجئے اور اس کے بعد دنیا بھر کے رسالوں اوران کےنالائق،بے وقوف، جاہل ایڈیٹروں کو بے بھاؤ کی سنائیے۔ جوبقول ان کےصرف قسمت یا پیسے یا باپ دادا کے اثرورسوخ سےایڈیٹر بن بیٹھےہیں اورجو ہمیشہ اپنےدوستوں کی چیزیں چھاپتےہیں یا پھران لڑکیوں کی جو ہرافسانےکےساتھ ایک عدد رنگین خط لکھ کرانھیں بھی افسانےکا ہیروبنا دیتی ہیں۔
شروع شروع میں دو تین مرتبہ میں اس طرح بےخطا بےقصورپکڑی گئی تومیرےبھی پر پرزے نکل آئےجب اس قسم کی محفل جمتی نظرآتی میں فوراً کمرےسےیہ کہتی ہوئی نکل جاتی۔ ذرا ایک منٹ ٹھہرئیے۔ وہ نیچےبینا میرا انتظارکررہی ہےاسےرخصت کرکے آتی ہوں۔’’اوراس ایک منٹ کےوعدے پر وہاں سےکئی کئی گھنٹوں کےلیےغائب ہوجاتی۔

لیکن میرا یہ بہانہ زیادہ دن نہ چل سکا ادھر میں نےکسی بینا، مینا، نجمہ، سلمہ کو ٹالنےکا نام لیا ادھران کی کوئی عاشق صادق قسم کی سہیلی یہ خدمت انجام دینےکےلیےہزارجان سےآمادہ ہوگئیں۔

بات اگرصرف واپس آئےہوئےافسانوں کےتعزیتی جلسوں تک ہی محدود ہوتی تب بھی خیر انھیں اکنومکس کےلیکچرسمجھ کرگواراکرلیاجاتا جن میں ہرآن بھٹکتےہوئےخیالات کوکسی نہ کسی طرح قابو میں کرکےپروفیسرکےاوٹ پٹانگ سوالوں کےجواب دینےکی ناکام کوشش کرکےاپنی بےپناہ دلچسپی کا اظہارکیا جاتا ہے۔ مگر نہیں صاحب وہ تو معلوم ہوتا ہےاگلےپچھلےکسی جنم میں کسی لاؤڈاسپیکرکی دکان کی مالک یا اخبارکےشعبۂ اشتہارات کی انچارج رہ چکی ہیں انھیں تواپنی لاثانی قوت تخلیق کےمظاہرے کا جنون ہے۔ لہٰذا وہ تمام افسانوں پرکھلےاجلاس میں بحث کرتی ہیں جو بحث کم اورتعریف زیادہ ہوتی ہے— جو واپس آچکے ہیں۔جو انہوں نےلکھے ہیں۔مگرکہیں بھیجےنہیں۔جو ابھی تک صاف نہیں کیےگئے۔ وہ افسانےجو انہوں نےسوچےہیں لیکن لکھےنہیں۔وہ خاکےجن کےافسانےبنانے کا ارادہ وہ کررہی ہیں ۔ اوران مطبوعہ۔غیرمطبوعہ۔حقیقی اورتخیلی افسانوں کی تعداد کسی بھی طرح آسمان کےتاروں سےکم نہیں۔ تاروں کی تعداد میں تو پھر بھی مزید اضافہ کے کوئی امکانات نہیں مگران کےتخیل میں تو ہرلمحےفٹافٹ کہانیاں ڈھلتی رہتی ہیں۔ ابھی صبح کےصرف آٹھ بجےہیں۔ میں بسترمیں دبکی اپنےادھورےخواب پورےکرنےکی آس میں آنکھیں بند کیےسونےکی کوشش کررہی ہوں کہ آوازآتی ہے۔


رات کےدس بجےہم نےبڑی کوششوں سےاپنے دل ودماغ کوپالٹکس پڑھنے پرمجبورکیا۔ابھی ایک ہی پیراگراف پڑھا تھا کہ آپ کے دماغ میں پھر پلاٹ کی وحی نازل ہونےلگتی ہے پھرکہاں کی پالٹکس اورکہاں کی اکنومکس—

بارہا ایسا ہواکہ کھیل کےمیدان میں آپ کوپلاٹ سوجھا اورآپ نےکھیل خود بھی ادھورا چھوڑا اور مجھے بھی گھسیٹ گھساٹ کےگراؤنڈ سےلےگئیں۔ اس لیےاب میں کتنی ہی خوشامد کرتی ہوں مجھےاپنا پارٹنر بھی نہیں بناتا—

حدیہ کہ آپ کلاس میں لکچرکےدوران بھی پلاٹ کا ذکرکرنےسےنہیں چوکتیں۔ ان کی شاعرانہ اور ادیبانہ حرکت کی وجہ سےمیں کئی مرتبہ ڈانٹ کھا چکی ہوں اورآج تو کلاس آؤٹ کی سعادت بھی نصیب ہوگئی تھی وہ توخیرہوئی گھنٹہ بج گیا اورہم سےپہلے پروفیسرصاحب خود ہی آؤٹ ہوگئیں۔ اور مجھے تو یقین ہے کہ اگررات کودو بجے بھی ان کےدماغ میں کوئی پلاٹ آجائےتو وہ ‘‘آدمی بلبلہ ہے پانی کا—کیا بھروسہ ہےزندگانی کا۔’’ والی بات پریقین رکھےہوئےصبح تک انتظارنہیں کریں گی بلکہ اسی وقت مجھےسوتےسوتےاٹھا کروہ بیش بہا پلاٹ سنائیں گی اورمیراسکون غارت کرکےخود سکون حاصل کریں گی۔


دوسرےتیسرےدن وہ مجھےاس پلاٹ کا افسانہ بنا کردکھاتی ہیں میں آنکھیں مل مل کردیکھتی ہوں لیکن مجھےاس سرے سےاس سرےتک نہ کہیں وہ لڑاکامیاں بیوی نظرآتےہیں۔اورنہ چورمیں گھبراکر پوچھتی ہوں‘‘بھئی وہ لڑاکامیاں بیوی اورچورکیا ہوئے؟’’

‘‘کچھ نہیں بھئی بات یہ ہےکہ میں نےذرا پلاٹ بدل دیا ہےاپنے پہلےڈرافٹ میں نےوہی پلاٹ رکھا تھا۔ تم چاہو تو وہ بھی پڑھ لینا۔’’
دو ایک مرتبہ میں ان کےپہلے ڈرافٹ کو معمولی چیزسمجھ کرپڑھنےکی ذمہ داری لےچکی ہوں لیکن اس کےدیدار ہوئےتو پتہ چلا کہ اسےپڑھنے والاابھی اس دنیا میں پیداہی نہیں ہواوہ خود سمجھ لیتی ہوں تواوربات ہے ورنہ مجھےتو یقین ہےکہ اسےخود خدا بھی نہیں سمجھ سکتا۔ لہٰذا میں ان کی اس پیشکش کو بہ کمال صفائی ٹال جاتی ہوں۔ اوران کی تخلیقی قوت پردل ہی دل میں وجد کرتی ہوں کہ جس دنیا کو بنانےبگاڑنے میں خدا کو برسوں لگتے ہیں۔ اسےوہ پل بھر میں ملیا میٹ کرکے رکھ دیتی ہیں—
دراصل واقعہ یہ ہوتا ہے کہ دوسری مرتبہ لکھتے وقت لڑاکامیاں بیوی عاشق معشوق بن جاتے ہیں اورچوررقیبِ روسیاہ۔ تیسری مرتبہ جب وہ قلم اٹھاتی ہیں تو انہیں شہرکی فضاعشق وعاشقی کے لیےکچھ سازگارنظرنہیں آتی۔ وہ ایک جنبش قلم سےشہرکودیہات میں بدل دیتی ہیں۔ دوچارپنگھٹ کےرومان۔ رقیب کی لگائی بجھائی اورہیروئن کی آہوں اورآنسوؤں کےبعد ہیرو ہیروئن مل جاتےہیں یہی حشران کےہرافسانےکا ہوتا ہےدیکھتی کچھ ہیں۔ سوچتی کچھ ہیں اورلکھتی کچھ اورہیں—

ان کےافسانوں سےتو پھربھی نباہ کیاجاسکتا ہےلیکن ان کی شاعرانہ روح ۔ شاعرانہ جذبات اور شاعرانہ اداؤں کو کیا کروں جنہوں نے نہ صرف میرے دل وجگربلکہ دماغ کو بھی چھلنی کردیا ہے اور بالکل ایک شاعرانہ محبوب کی طرح میرے ہوش وحواس، میرے صبروسکون سب کچھ مجھ سے چھین لیا ہےاور شاید وہ دن بھی دور نہیں جب میرے دامن کےچاک اورگریباں کےچاک کا فاصلہ ختم ہوجائے—

ایک لمبی سی کچھ گرم کچھ ٹھنڈی سانس اور ہائےکتنا پیارا ہے،ان کا تکیہ کلام ہےدن بھروہ ہر خوبصورت اور بدصورت چیزکودیکھ کرعجیب وغریب قسم کی آہیں بھرکرہائےکتنا پیاراہے’’کا ورد کرتی رہتی ہیں۔ اب توانھیں ایسی عادت پڑگئی ہےکہ وہ کسی چیزکودیکھنے کی بھی ضرورت محسوس نہیں کرتیں اور ہر پانچ منٹ بعد ٹیپ کا بنددھرادیتی ہیں اور یہاں مجھےان کےہر‘‘پیارے’’سےللّہی بغض ہوگیا ہے۔ حالانکہ پہلےیہی چیزیں مجھےبھی اچھی لگتی تھیں مگراب توانھیں جس پرپیارآیا مجھےجھٹ اس سےنفرت ہوگئی—

اوربھی کئی طریقوں سےوہ مجھےستایا جایا کرتی تھی۔ سردی اس غضب کی ہے کہ میں لحاف کےاندر بھی کانپ رہی ہوں اورآپ ہیں کہ پوری کھڑکی کھولےخواہ مخواہ چاند تاروں کوگھورنےکی کوشش کررہی ہیں ان سےکھڑکی بند کرنےکےلیےکہتی ہوں تووہ پلٹ کراس حیرت سےمجھے دیکھتی ہیں گویا میں نےکوئی ایسی بات کہہ دی ہو جس کی انھیں کسی جاہل جھٹ سےبھی توقع نہ تھی— کچھ میری بدذوقی پر ایسا پردرد اورطویل مرثیہ شروع کردیں گی کہ مجھےفوراً تہیہ کر لینا پڑتا ہے کہ آئندہ چاہےمیں سردی میں ٹھٹھر جاؤں۔ مجھےنزلہ زکام، نمونیہ ہوجائےمگرمیں کبھی کھڑکی بند کرنےکےلیےنہیں کہوں گی۔ بلکہ اگرکبھی بھولےسےوہ خود کھڑکی بندکردیں تو میں کھول دوں گی—

آپ خیرسےخود کو ہمیشہ کسی نہ کسی انتہائی خطرناک مرض میں مبتلا محسوس کرتی ہیں دن بھر میں دس بارہ قسم کی دوائیں پیا کرتی ہیں۔ اورجب اس سےبھی تسکین نہیں ہوتی تو ڈاکٹرکےپاس انجکشن لگوانےپہنچ جاتیں اورمیں چاہوں یا نہ چاہوں ساتھ ہمیشہ مجھے ہی لےجاتی ہیں ڈاکٹرکےیہاں جانےسےتومجھےکوئی انکارنہیں لیکن وہاں پہنچ کرجو ڈرامہ وہ اسٹیج کرتی ہیں اس کی سائیڈ ہیروئن کارول ادا کرنا میرے بس کا روگ نہیں —


سوئی دیکھتے ہی ان کے ہاتھ پیرٹھنڈے ہونےلگتےہیں اختلاج تو خیر بہت پہلے ہی شروع ہو چکا ہوتا ہےاوربہت بعد تک رہتا ہےجیسےہی ڈاکٹر ہاتھ پکڑتا ہےوہ چیخ مارکےاچھل پرتی ہیں۔اور گوسوئی ابھی کئی فٹ دور ہوتی ہے آپ دردسےکراہنےلگتی ہیں اورسوئی بازومیں داخل ہونےاورنکلنےکا وقفہ توقیامت کا ہوتا ہے۔جب یہ قیامت گزرجاتی ہےتوآپ نڈھال ہوکرکرسی پرگرپڑتی ہیں وہ تو ڈاکٹر ساٹھ سال کا بڈھا کھوسٹ ہےورنہ اس قیامت کےہمرکاب کوئی اور قیامت بھی ہوتی—

مگرقیامت سےتوہروقت مجھےبھگتنا پڑتا ہے۔ بارہا سوچتی ہوں ان سےلڑائی کرلوں مگر جب بھی لڑائی کی نیت باندھتی ہوں مجھےکپڑوں کی ضرورت پڑجاتی ہے پیسےختم ہوجاتےہیں۔ قلم کی نب ٹوٹ جاتی ہےاوراس کےساتھ ہی میری یہ نیت بھی ٹوٹ جاتی ہے—



مس چڑیا کی کہانی
خواجہ حسن نظامی

ایک چڑےچڑیا نےنئی روشنی کی ایک اونچی کوٹھی میں اپنا گھونسلا بنایا تھا اس کوٹھی میں ایک مسلمان رہتےتھےجوولایت سےبیرسٹری پاس کرکےاورایک میم کوساتھ لےکرآئےتھے۔ان کی بیرسٹری کچھ چلتی نہ تھی۔ مگرگھرکےامیر زمیندار تھے گزارہ خوبی سے ہواجاتا تھا۔ ولایت سےآنے کےبعد خدا نےان کوایک لڑکی بھی عنایت کی تھی جوماشاء اللہ لمبی پھرتی تھی اورباپ کی طرف سے مسلمان اورماں کی طرف سےمس بایا تھی۔


خداکی قدرت ایک دن انڈا پھسل کرگر پڑا۔اورٹوٹ گیا۔ایک ہی باقی رہا۔چڑےچڑیاکواس انڈےکا بڑا صدمہ ہوا۔ جس دن انڈا گرا ہےتو چڑیا گھونسلےمیں تھی۔ چڑا باہر دانہ چگنےگیا ہوا تھا۔وہ گھرمیں آیا تو چڑیا کو چپ چپ اورمغموم دیکھ کرسمجھا میرے دیر میں آنےکےسبب خفا ہوگئی ہے۔

لگا پھدک پھدک کرچوں چوں۔چیں،چڑچوں،چڑچوں،چیں چڑچوں، چوں، چڑچوں چڑچوں۔چوں، کرنےکبھی چونچ مارکرگدگدی کرتا۔ کبھی خود اپنےپروں کوپھیلاتا مٹکتا۔ ناچتا اورچڑیا کہ چونچ پر اپنی چونچ محبت سےرکھتا۔ مگرچڑیا اسی طرح پھولی اپھری خاموش بیٹھی رہی۔ اس نےمرد ذات کی خوشامد کا کچھ بھی جواب نہ دیا۔ چڑاسمجھا بہت ہی خفگی ہے۔مزاج حد سےزیادہ بگڑگیا ہے۔خوشامد سےکام نہ چلےگا۔ مجھ مرد کی کتنی بڑی توہین ہےکہ اتنی دیرخوشامددرآمدکی۔ بیگم صاحبہ نےآنکھ اٹھا کرنہ دیکھا یہ خیال کرکےچڑابھی منہ پھیرکربیٹھ گیا۔اورچڑیا سےبےرخ ہوکرنیچےبیرسٹر صاحب کوجھانکنےلگا۔ جواپنی لیڈی کےسامنےآرام کرسی پرلیٹےتھے۔ اورہنسی مذاق کررہےتھے۔ چڑے نے خیال کیا یہ آدمی کیسےخوش نصیب ہیں۔ دونوں کا جوڑا خوش وبشاش زندگی کاٹ رہا ہے۔ ایک میں بدنصیب ہوں۔ سویرے کا گیا۔گیا دانہ چگ کراب گھرمیں گھسا ہوں۔ مگرچڑیا صاحبہ کا مزاج ٹھکانے میں نہیں ہے۔ کاش میں چڑا نہ ہوتا اورکم سےکم آدمی بنایاجاتا۔

چڑااسی ادھیڑبن میں تھا کہ چڑیا نےغمناک آوازنکالی۔ چوں۔ چڑے نےجلدی سےمڑکرچڑیاکو دیکھا اورکہا چوں چوں چڑچوں چوں۔ کیا ہے۔ آج تم ایسی چپ کیوں ہو۔ چڑیا بولی انڈا گرکےٹوٹ گیا۔


بس۔ بس۔ سن لیا۔ بگڑچکے،زبان کوروکو۔ انڈےبچےپالنےکا مجھی پرٹھیکہ نہیں ہےتم بھی برابرکےشریک ہو۔ سویرےکے گئے گئے یہ وقت آگیا۔ خبرنہیں اپنی کس سگی کےساتھ گلچھرے اڑاتےپھرتےہوں گے۔ دوپہر میں گھرکےاندرگھسےہیں اورآئےتومزاج دکھانےآئے۔ انڈا گرپڑا۔مرے پنجہ کی نوک سےمیں کیا کروں۔ میں کیا انڈوں کی خاطر اپنی جوان جمان جان کو گھن لگالوں۔دوگھڑی باہرکی ہوابھی نہ کھاؤں۔ صبح سےیہ وقت آیا۔ ایک دانہ حلق سےنیچےنہیں گیا۔ تم نےپھوٹےمنہ سےیہ نہ پوچھا کہ تو نےکچھ تھوڑاکچھ نگلا۔ یامزاج ہی دکھانا آتا ہے۔ اب وہ زمانہ نہیں ہے۔ کہ اکیلی چڑیاپہ سب بوجھ تھا۔اب آزادی اوربرابری کا وقت ہے۔ آدھا کام تم کروآدھا میں کروں۔ دیکھتے نہیں میم صاحبہ کووہ توکچھ بھی کام نہیں کرتیں۔ صاحب کو ساراکام کرناپڑتا ہے۔ اوربچہ کوآیاکھلاتی ہے۔ تم نےایک آیا رکھی ہوتی میں تمہارےانڈے بچوں کی آیا نہیں ہوں۔

چڑیا کی اس تقریر سےچڑا سُن ہوگیا اورکچھ جواب نہ بن پڑا۔
بےچارہ غصہ کوپی کرپھرخوشامد کرنےلگا۔ اوراس دن سےچڑیا کےساتھ آدھی خدمت انڈے کی بانٹ کر اس نےاپنےذمہ لےلی۔

مس چڑیا کی پیدائش

ایک انڈا توٹوٹ چکا تھا۔ دوسرےانڈے سےایک بچہ نکلا جو مادہ یعنی چڑیا تھی۔ جب یہ بچہ ذرابڑاہوا۔ اوراس نےمیم صاحبہ کےبچہ کودیکھا۔ کہ وہ کاٹھ کےگھوڑےپرسوارہوتا ہے۔ گھڑی گھڑی دودھ پیتا ہے۔ ٹب میں بیٹھ کرنہاتا ہے۔ نئےنئےخوبصورت کپڑے پہنتا ہےتواس چڑیا زادی نےبھی باپ سےکہا۔

چیں ۔چیں ۔ چیں ۔ابا مجھکوبھی گھوڑامنگادو۔ابا میں بھی ٹب میں نہاؤں گی۔ ابا مجھ کوبھی ایسےرنگ برنگ کےکپڑےلاکردو۔ چڑے نےچڑیا سےکہا لےسُن۔ دیکھا مزہ کوٹھی میں گھربنانےکا۔ اب لا۔ اپنی لاڈلی کےواسطےگھوڑا لا۔ ٹب منگا۔ کپڑے بنا۔

چڑیا نےکہا۔ دیکھو پھروہی لڑائی کی باتیں نکالیں۔ایک کی توتمہاری اس ‘‘کل کل سےجان گئی۔یہ نگوڑی بچی ہے۔ تم اس کوبھی نہیں دیکھ سکتے۔ بچہ ہے۔ کہنےدو۔ یہ کیا جانےہم غریب ہیں اور یہ چیزیں نہیں لاسکتے۔ بڑی ہوگی توآپ سمجھ لےگی۔ کہ چڑیوں کوآدمیوں کی ڈریس سےکیا سروکار۔مس چڑیا نےماں کی بات سن کرکہا۔ واہ بی اماں واہ۔ تم غریب تھیں تم چڑیا تھیں۔ تواس امیرکی کوٹھی میں آکرکیوں رہی تھیں۔گاؤں کےچھپرمیں گھربنایاہوتا۔ میں توہرگزنہ مانوں گی۔ اورمیم صاحب کےبچہ کی سی سب چیزیں منگا کررہوں گی۔ نہ لاؤگی تولومیں گرتی ہوں اورمرتی ہوں۔پاپ کاٹےدیتی ہوں۔ نہ زندہ رہوں گی نہ تم پرمیرابوجھ ہوگا۔

چڑےچڑیا نےگھبراکرکہا ۔ ہے ہے۔ ایسا غضب نہ کیجئو۔ اچھااچھا ہم سب کچھ منگا دیں گے۔ یہ کہہ کراورمس چڑیا کو دلاسا دے کردونوں نےچونچ سےچونچ ملائی۔ اورپھوٹ پھوٹ کررونا شروع کیا۔روتےتھےاوریہ کہتےتھے۔ ہائےاچھوں کی صحبت اچھا بناتی ہےاوربروں کی صحبت براکردیتی ہے۔ یہ بیرسٹرصاحب اچھےسہی مگران کی صحبت سےہماراتوستیاناس ہوگیا۔ہائےہماری لالٹری ہاتھوں سےنکل گئی۔ ہائے یہاں تو اور کوئی چڑیا بھی نہیں جو ہمارے دکھ میں شریک ہو۔ چڑےسےچڑیا روتےتھے۔ اورمس چڑیا قہقہہ لگاتی تھی۔ کہ نئے زمانہ کی اولاد ایسی ہی ہوتی ہے۔



موبائلیا
نوشاد عادل

آدھے گھنٹے کے اندر اندر یہ خبر پورے ادارے میں پھیل چکی تھی کہ واحد بھائی نے موبائل فون خرید لیا ہے۔ جس جس نے یہ خبر سنی وہ واحد بھائی کو مبارک باد دینے چلا آیا۔ فخر کے مارے واحد بھائی کا سینہ غبارے کی طرح پھولا ہوا تھا۔ وہ کسی سیاسی لیڈر یا دانشور کی طرح ہلکی سی مسکراہٹ کے ساتھ گردن ہلا ہلا کر مبارک بادیں وصول کر رہے تھے۔ ہر کوئی ان سے مخصوص سوالات کر رہا تھا۔

کتنے کا موبائل خریدا، کہاں سے خریدا، خریدا یا بس میں سے ملا ہے؟

واحد بھائی ہر ایک کو تفصیل کے ساتھ اپنی موبائل داستان سنا رہے تھے۔ کسی نے ان کا موبائل نمبر حاصل کر کے پورے ادارے میں پھیلا دیا۔ اب واحد بھائی کا موبائل فون ہر چند سیکنڈ کے بعد ایک مزاحیہ ٹون کے ساتھ بج اٹھتا تھا۔ ہر مس کال کے ساتھ واحد بھائی کام کرتے کرتے زور سے چونک جاتے اور سامنے ہی میز پر رکھے ہوئے موبائل کو خوشی خوشی دیکھنے لگتے،

واحد بھائی کے ساتھ پٹیل صاحب بیٹھتے تھے۔ انھوں نے کہا کیا بات ہے واحد بھائی پہلے ہی دن آپ کا فون اتنا بج رہا ہے۔

واحد بھائی نے ناک پر سے پھسلتی ہوئی عینک درست کرتے ہوئے کہا یہ تو لیا ہی بجانے کے لیے ہے، لیکن پتا نہیں کس کس کے نمبر ہیں۔ جن کے نمبر میرے موبائل میں محفوظ ہیں وہ فون ہی نہیں کر رہے۔

ان کی بات پر شعبے کے بہت سے لوگ ہنس پڑے۔ واحد بھائی کے موبائل فون پر مسلسل مس کالز آ رہی تھیں۔ ان کے لیے کام کرنا دشوار ہو گیا تھا۔ انھیں نہیں معلوم تھا کہ ان کے شعبے کے لوگ ہی انھیں مس بیلز دے رہے ہیں۔ جیسے ہی واحد بھائی موبائل فون کی طرف ہاتھ بڑھاتے، فون بند ہو جاتا۔ وہ جھنجلا کر رہ جاتے۔ چھٹی کے بعد واحد بھائی گھر پہنچے۔ وہاں ان کے کچھ عزیز آئے ہوئے تھے۔ گھر میں داخل ہوتے ہی واحد بھائی کی ان لوگوں پر نظر پڑی۔ انھوں نے جھٹ اپنی جیب سے موئل فون نکالا اور بٹن دبا کر اسے ہوں غور سے دیکھنے لگے جیسے صدر مملکت نے انھیں کسی خاص مشن کے لیے میسج بھیجا ہو۔

ان کی بیگم نے برآمدے سے ہی چنگھاڑ کر کہا ارے کیا ہو گیا؟ ادھر ہی کیوں جام ہو گئے۔ ایسا کون سا اہم فون آ گیا کسی کمبخت کا؟
واحد بھائی تلملا کر بولے فون نہیں آیا ہے، میسج بھیجا ہے تمھارے بھائی نے۔

بیگم صاحب نے اپنی ٹھوڑی پکڑتے ہوئے کہا آئے ہائے، میرے بھائی کے پاس تو یہ کم بخت موبائل ہی نہیں ہے۔ کیا اس نے تمھیں کیلکولیٹر سے میسج کر دیا؟


ایک عورت نے ان کی بیگم سے کہا بہن یہ انھیں کیا ہو گیا ہے؟ انھوں نے تو سلام دعا بھی نہیں کی۔


وہاں بیٹھی ہوئی ایک بوڑھی خاتون نے ٹھوڑی پکڑتے ہوئے تشویش ناک لہجے میں کہا اے پروین برا مت مانیو، مجھے تو لگتا ہے کہ اس پر کسی نے تعویذ کرا دیا ہے۔ میری مان تو اسے مکرانی بابا کے پاس لے جا۔ دو منٹ میں جھاڑو سے گندے اثرات اتار دے گا۔
بیگم صاحبہ نے کہا اس جھاڑو سے ان کے گندے اثرات کہاں اتریں گے۔ جھاڑو سے مار کھانے کے تو وہ پہلے ہی عادی ہیں۔ پھر انھوں نے جلدی سے اپنے منہ پر یوں ہاتھ رکھ لیا، جیسے کوئی غلط بات کہہ دی ہو۔

آدھی رات کو سب گھر والے سو رہے تھے۔ مہمان اپنے کمرے میں تھے، اچانک ایک آواز سن کر بیگم صاحبہ ہڑبڑا کر اٹھ بیٹھیں، انھوں نے خوف زدہ نظروں سے تاریک کمرے میں آنکھیں پھاڑ پھاڑ کر دیکھا۔ کچھ نظر نہیں آیا، لیکن وہ عجیب سی آواز مسلسل سنائی دے رہی تھی۔ اتنے میں بچے بھی جاگ گئے۔ دونوں بڑے بچے تو مارے ڈر کے چادر اوڑھ کر لیٹ گئے، جب کہ چھوٹے بچے نے دریائی گھوڑے کی طرح منھ پھاڑ کر رونا شروع کر دیا۔ بیگم صاحبی نے جلدی سے اٹھ کر لائٹ جلائی۔ روشنی ہوئی تو انھوں نے دیکھا کہ واحد صاحب اپنے بستر پر نہیں تھے۔ ادھر ان کا کالا کلوٹا، بےڈھنگا سا بچہ جسے وہ پیار سے چندا کہتی ہیں، روئے جا رہا تھا۔ بیگم صاحبہ نے اس بے وقت کی راگنی پر آگے بڑھ کر اس کے کالے گلاب جان جیسے گال پر ایک تھپڑ جڑ دیا اور ڈانٹتے ہوئے کہا چپ کر جا کم بخت ورنہ دوں گی ایک اور تھپڑ۔

تھپڑ کھا کر بچے کا باجا بند ہو گیا اور وہ بستر پر لیٹ کر سکون سے سو گیا، جیسے تھپڑ کے بجائے اس نے نیند کی گولی کھائی ہو۔ اب وہ عجیب سی آواز بند ہو گئی تھی۔ بیگم صاحبہ کمرے سے باہر نکلیں اور باورچی خانے سے بیلن نکال لیا۔ اس وقت مہمانوں کے کمرے کا دروازہ کھلا اور وہ لوگ بھی باہر نکل آئے۔ چندا کے باجے نے انھیں بھی جگا دیا تھا۔ ایک لڑکے نے پوچھا کیا ہوا باجی یہ کیسا شور ہے؟


بوڑھی خاتون بولیں ہائے اللہ اب کیا ہو گا۔ کہیں وہ میرا پاندان نہ چرا لے۔

دوسری عورت نے تنک کر کہا اماں تمھارے پاندان میں کون سی اشرفیاں بھری ہوئی ہیں۔ دو تین بغیر لگے ہوئے پان اور کتھا، چونا ہی تو پڑا ہوگا۔ اس سے پہلےکہ اماں پٹاخے کی طرح پھٹ پڑتیں۔ وہ سب لوگ اچھل پڑے، کیوں کہ وہی عجیب سی آواز پھر سنائی دینے لگی تھی۔ اماں کے ساتھ ان کا بھی ایک چاند سا بیٹا تھا، جو پہلے والے چاند سے کسی طرح بھی کم نہ تھا۔ وہ کانپتے ہوئے بولا باجی باجی یہ تو مجھے اڑن طشتری کی آواز لگتی ہے۔ شاید خلائی مخلوق نے حملہ کر دیا ہے۔

بیگم صاحبہ نے بہت ہی برا منہ بنا کر کہا تمھارے ہوتے ہوئے کوئی اور مخلوق یہاں آنے کی جرات کر سکتی ہے بھلا۔ تمھیں دیکھ کر اس کا ہارٹ فیل نہیں ہو جائے گا۔ اب اپنی چونچ بند رکھنا۔

اس کی بہن نے پوچھا باجی بھائی صاحب کہاں ہیں۔


بیگم صاحبہ نے آستینیں چڑھائیں اور بیلن سر سے بلند کر کے زور سے دروازے پر لات ماری۔ اس کے ساتھ ہی اندرسے ایک گھگھیائی ہوئی آواز ابھری۔ بیگم صاحبہ نے نیم تاریکی میں ایک سائے کو دیکھا۔ انھوں نے زور سے گھما کر بیلن اس کی کھوپڑی پر جما دیا، اس بار درد میں ڈوبی ہوئی چیخ سنائی دی اور فوراً ہی واحد بھائی اپنا سر پکڑ کر بھنگڑا ڈالتے ہوئے باہر آئے۔ ان کے ایک ہاتھ میں موبائل فون دبا ہوا تھا اور اسی میں سے وہ عجیب سی آوازیں ابھر رہی تھیں۔ آناً فاناً وہ لوگ ساری صورت حال بھانپ گئے۔ بیگم صاحبہ چلائیں ناس جائے اس کم بخت موبائل کا۔ آدھی رات کو اسٹور میں گھس کر اس کی پیں پیں سن رہے ہو، جیسے اب کبھی صبح تو نصیب ہوگی نہیں۔ مہمان منہ پھاڑے حیرت سے واحد بھائی کو دیکھ رہے تھے، جو شرمندہ ہوئے بغیر اپنی کھوپڑی پر نکلنے والے نئے نویلے گومڑ کو سہلا رہے تھے۔

موبائل خریدنے سے پہلے واحد بھائی اپنے مالک مکان کے گدھے کی مکروہ آواز پر صبح اٹھنے کے عادی تھے۔ اس گدھے میں بھی ایسا قدرتی الارم لگا ہوا تھا کہ ہر صبح عین ساڑھے پانچ بجے اس کا ڈبل ایکو ساؤنڈ اسٹارٹ ہو جاتا تھا۔ ایسا لگتا تھا کہ وہ نیم گرم پانی سے غرارے کر کے چلا رہا ہو۔ واحد بھائی بیدار بخت کی طرح بیدار ہو جاتے، لیکن جب سے موبائل خریدا تھا، انھوں نے گدھے کی آواز پر انحصار کرنا چھوڑ دیا تھا، چلا چلا کر گدھے کے گلے میں درد ہو جاتا تھا۔ اب تو گدھے نے بھی ان کے موبائل کے الارم کی آواز پر اٹھنا شروع کر دیا تھا۔ الارم پر واحد بھائی نے کسی شوخ گانے کی دھن لگا رکھی تھی۔ ایک صبح وہ آفس جانے کی تیاریاں کر رہے تھے۔ اتنے میں ایک پڑوسی نے آ کر اطلاع دی کہ محلے کے سب سے ضعیف بزرگ شاہ بابا کا انتقال ہو گیا ہے۔ نہ جانے ان کی اصل عمر کیا تھی۔ کچھ لوگ تو مذاق میں یہ بھی کہا کرتے تھے کہ شاہ بابا فرعون کے دربار میں دربان ہوا کرتے تھے۔ واحد بھائی نے آفس جانے کا ارادہ ملتوی کیا اور ٹوپی لگا کر شاہ بابا کے گھر جا پہنچے۔ وہاں لوگوں کا بہت رش تھا۔ جب جنازہ اٹھانے کا وقت آیا تو لوگوں کو میت کا دیدار کرایا جانے لگا۔ واحد بھائی بھی بھیڑ کو چیرتے ہوئے آگے بڑھے۔ اتنے میں ان کے موبائل کا الارم بج گیا اور گانے کی آواز گونجنے لگی۔ واحد بھائی بوکھلا کر جیبوں پر ہاتھ مارنے لگے۔ لوگوں نے شور مچا دیا۔ سب انھیں لعن طعن کر رہے تھے۔

نکالو، انھیں باہر نکالو۔

بند کرو یہ گانا۔

واحد صاحب آپ کو میت میں آنے کی تمیز نہیں ہے۔

قیامت کے آثار ہیں بھیا اب بتاؤ بھلا، میت پر گانے بجنے لگے ہیں۔ واحد بھائی گھبراہٹ میں اپنی جیبوں میں موبائل تلاش کر رہے تھے، مگر وہ نہیں مل رہا تھا۔ اتنے میں دو پہلوان نما آدمی آگے بڑھے اور واحد بھائی کو ڈنڈا ڈولی کر کے میت والے گھر سے باہر چبوترے پر رکھ آئے۔

موبائل نے واحد بھائی کی زندگی اجیرن کر دی تھی۔ اس کے باوجود وہ اسے چھوڑنے پر آمادہ نہیں تھے۔ اب وہ اپنے بچوں سے بھی اتنا پیار نہیں کرتے تھے جتنا موبائل فون سے کرتے تھے۔ واحد بھائی کی بیگم کو جتنے بھی کوسنے آتے تھے وہ انھیں دے چکیں تھیں، مگر ان پر کوئی اثر نہیں ہوا تھا۔ آفس میں بھی لوگ ان کے موبائل کے الارم سے تنگ آ چکے تھے، جو ہر پندرہ منٹ کے بعد بجنے لگتا تھا۔

ایک دن آفس والوں نے حیرت ناک منظر دیکھا کہ واحد بھائی اپنی سیٹ پر گم صم بیٹھے ہوئے ہیں۔ ان کی حالت پاگلوں جیسی ہو رہی تھی۔ بال کھڑے ہوئے تھے، ایک پیر کا جوتا غائب تھا اور وہ مسلسل چھت کو گھورے جا رہے تھے۔

ان کے ایک ساتھی نے پوچھا کیا ہوا واحد صاحب یہ کیا حالت ہو رہی ہے آپ کی؟ انھوں نے کوئی جواب نہیں دیا۔

دوسرے ساتھی نے کہا طبعیت خراب لگتی ہے۔ میرا خیال ہے کہ کسی سے ان کا جھگڑا ہو گیا ہے اور خوب پٹ کر آ رہے ہیں۔


ایک ساتھی نے ہمدردی کی تو پھر کیا ہوا ہے، یہ جنگلیوں جیسا حلیہ کیوں ہو رہا ہے؟

واحد بھائی کی شکل رونے جیسی ہو گئی اور وہ کسی دکھیاری بڑھیا کی طرح دہائی دیتے ہوئے بولے  ارے مت پوچھو بھائیو مجھ پر تو قیامت ٹوٹ پڑی ہے۔ دل چاہتا ہے، خود کشی کر لوں،
ان کے ایک بےتکلف دوست نے کہا ٹھیرو میں ابھی چلو میں پانی لے کر آتا ہوں۔

واحد بھائی نے اس کی بات نہیں سنی۔ وہ مسلسل بول رہے تھے آج صبح میں آفس آنے کے لیے بس میں سوار ہوا۔ بس میں بہت رش تھا، جب میں بس سے اترا تو معلوم ہوا کہ کسی بد بخت نے میرا پیارا موبائل فون نکال لیا ہے، ہائے، اب میں کیا کروں گا۔ میرا تو سکون برباد ہو گیا ہے۔

کسی ساتھی نے کہا شکر ہے کہ اب ہمارا سکون لوٹ آیا اور آپ کی موبائلیا کی بیماری ختم ہو گئی۔ واحد بھائی چونک کر اسے گھورنے لگے۔ وہ ساتھی خاموشی سے وہاں سے کھسک گیا۔



سرور جمال
یہ کوئی انگلینڈ یا امریکہ تو ہےنہیں جہاں خیال بکتا ہو۔ مشورے حاصل کرنے کےلئے روپیہ خرچ کرنا ہوتا ہے۔ کسی سےملنے یا باتیں کرنےکےلئے ہفتوں پہلے اپوائنٹ منٹ کرنا پڑتا ہو، یہ جناب ہندوستان ہے ہندوستان، جہاں رشتہ داروں سے زیادہ ملاقاتی اور ملاقاتیوں سے زیادہ احباب ہوتے ہیں، اور جہاں یہ مقولہ بری طرح فیل ہوجاتا ہے کہ ۔
‘‘واقف کار زیادہ سے زیادہ بناؤ لیکن دوست صرف چند رکھو۔’’ اور ان سب کے مقابلہ میں جو چیز ہندوستان میں بکثرت پائی جاتی ہے’وہ ہے ‘‘مفت کا مشورہ’’ مفت‘بالکل مفت’ایک دم مفت اور قطعی مفت مشورے دینے والے ہر قسم اور ہر عمر کے حضرات اور خواتین سے ہمارا آئے دن پالا پڑتا رہتا ہے، کوئی صورت نہیں کہ ہم ہر ایک کے قیمتی اور فاضل مشوروں سے جان چھڑاسکیں۔

سچ پوچھئے، تو مشورہ دینے میں یہ بڑے ہی فراخ دل ہوتے ہیں۔ آپ ان سے خوش ہوں یا نہ ہوں، لیکن یہ عام طور پر آپ سے ناخوش رہا کرتے ہیں کہ آپ ان کے فالتو مشوروں سے خاطر خواہ فائدہ نہیں اٹھاتے اور نہ ان کی صلاحیتوں سے مستفیض ہونے کی کوشش کرتے ہیں۔

مشورے دینے والے دوقسم کے ہوتے ہیں، ایک تو وہ جو وقت بے وقت ہرجگہ اور ہر موقع پر اپنی قیمتی رائے دینے کوتیار رہتے ہیں۔ دراصل یہ پیشہ ور مشیر ہوتے ہیں،لیکن مشورے ان کے بالکل مفت ہوتے ہیں۔ ان کے مفت مشورے اکثر جان لیوا ثابت ہوتے ہیں جن پر بھولے سے بھی عمل کرنے کے بعد زندگی بھر قیمت چکانی پڑتی ہے، یہ بھی ہوتا ہے کہ ان کے مشورے پر چلنے کی چبھن زندگی بھر دل پر کچوکے لگاتی رہتی ہے۔ مثلاً ایک فاضل مشورہ دینے والے نے فرمایا

‘‘ارے یہ کیا گرم گرم پانی پیتی رہتی ہے۔ برف ورف کے چکر میں پڑنا بھی کیا، بس سیدھے سے ایک ریفری جریٹر لےلو۔’’

ان کے نزدیک تو بہت ہی سستا نسخہ تھا بتا کر چلے گئے، ان سے یہ بھی تو نہ ہوا کہ اس مہنگائی میں ریفری جریٹر خریدنےکےمالی پہلو پرغورکرنےکےبعد زیادہ سے زیادہ‘‘آئس باکس’’خریدنے کی رائے دیتے۔
اب ذرا ریفری جریٹر کےدلکش تصورکوذہن میں لائیے۔ جب بھی چلچلاتی دھوپ اور لو میں پسینہ پسینہ ہونے کے بعد آپ کا دل ٹھنڈے پانی یا آئس کریم کو چاہے گا تو ان کا مشورہ آپ کو یاد آئے گا اور زندگی بھر ریفری جریٹر کی یاد یا کمی آپ کو ستاتی رہے گی۔

مشورہ دینے والوں کی دوسری تکلیف دہ قسم وہ ہے جو وقتی طور پرکسی تکلیف سےمتاثرہونےکےبعد آپ کو کسی نہ کسی تکلیف میں مبتلا کرنےپرآمادہ ہوجاتے ہیں مثلاً آپ کا کوئی اچھا بھلا ملاقاتی آپ کے شاندار پانچ منزلہ عمارت کی ساری سیڑھیاں طے کر کے جب ہانپتا کانپتا اوپر پہنچے تو مکان کی تعریف کے بعد آپ کو بتائے کہ اتنےعمدہ مکان میں آپ نے بس ایک کسر چھوڑدی ہے اور جب آپ سوالیہ نشان بن جائیں تو بڑی سادگی اور بھولے پن سے وہ مشورہ دیں۔

‘‘آپ اس میں لفٹ کیوں نہیں لگوالیتے۔’’

‘‘آپ کےمہربان تومشورہ دے کرچلتےبنیں گےلیکن زندگی بھرزینےاترنے چڑھنےکےساتھ ہرباران کا ‘‘لفٹ’’کا مشورہ آپ کا تعارف کرتا رہےگا اورہمیشہ آپ کورونا رہےگا کہ مفلسی کےسبب ایک لفٹ تک نہ لگواسکے۔

ان مشورہ دینےوالوں کےآئےدن کےمشوروں سےتو میرے کان پک گئے۔اتفاق سے ایک بار امتحان میں فیل ہوگئی، اب جو پرسا دینے والوں کا تانتا بندھا تو دل ہی دل میں خدا کا شکر بجالائی، کہ اگرغلطی سے پاس ہوجاتی تواتنےلوگوں کومٹھائی کھلانے کے لئے خود حلوائی بننا پڑتا۔ جو آتا وہ فیل ہونے پر اظہار افسوس تو کم کرتا اور پاس ہونے کے مشورے زیادہ دیتا۔ جن بزرگوں نے ہمیں دن رات محنت سے پڑھ کر اگلا امتحان پاس ہونے پر زور دیا تھا، ان میں سے زیادہ تر کی سات پشتوں میں بھی کسی نے کتاب کی شکل نہیں دیکھی تھی، اور ان کی قابلیت کا یہ عالم تھا کہ خود گھر کے روزمرّہ کے سودا سلف اور دھوبی کے کپڑوں تک کا حساب نہ دیکھ سکتے تھے، بلکہ بعض انگوٹھا لگانے والے تک ہمیں مشورہ دے رہے تھے۔


مگر سب سے زیادہ غصّہ تو ان پر آتا ہے’ جو کھانے پینے کی چیزوں میں اپنا ورہ ملا کر کھانے پینے کا ناس مارتے ہیں،مثلاً ہمیں آلو،مٹراورٹماٹرپسند ہیں تووہ لوکی، ترئی اور بھنڈی کے افادی پہلو پر غور کرنے کا مشورہ دیں گے، اگر ہمیں چاول بھاتا ہے تو وہ اصرار کریں گے، کہ روٹی کھایا کیجئے۔ اس قسم کے مشورے لاکھ اس کان سے سن کر اس کان سے اڑادیں، مگر اس سے ہماری‘‘جنرل نالج’’میں جواضافہ ہوتا ہے۔ اس سے انکار نہیں کیاجاسکتا، کہ کس ترکاری میں وٹامن‘‘ب’’ ہے اور کس میں ‘‘ٹ’’۔غرضیکہ ٹ ث ج چ ح سبھی طرح کے وٹامنوں سے پوری پوری واقفیت ہوجاتی ہےاورگیہوں بشرطیکہ کنٹرول میں آنےکی وجہ سےسڑنہ چکےہوں،چاول سےزیادہ طاقتورہوتے ہیں۔ حالانکہ گیہوں کےبارے میں ہم اتناعلم ضرور رکھتے ہیں کہ گیہوں کھانےکےبعد ہی حضرت آدم علیہ السلام اس دنیا میں پہنچنے کے مرتکب ہوئے تھے،اوراب ان کا گیہوں کھانے کا مشورہ خدا جانے ہمیں کس جہنم میں لے جائے۔

ہمارے بعض ملاقاتی تو مشورہ دینے میں اس قدر حاتم واقع ہوئے ہیں کہ ہمیں طرح طرح کے مشورے دینے کی فکرمیں دن رات دبلے اور بیمار رہتے ہیں اور وہ گھرکےہرمعاملےکواپنا معاملہ سمجھتے ہیں، اگر گرمیاں گذارنے کے لئے ہم کشمیر جانے کو بالکل ٹکٹ بہ دست ہوں، تو وہ اصرارکریں گے،کہ بھئی کشمیر میں کیا رکھا ہے،نینی تال یا شملہ جاؤ، اورمزے کی بات تو یہ ہے کہ انہوں نے پہاڑ اور پہاڑی تو کیا،کوئی ٹیلہ تک نہیں دیکھا۔ لیکن جمہوریت میں آزادیٔ رائے، اورصحت مند حزب مخالف کا ہونا ضروری ہے، اس لئے وہ عادت سے مجبورہوکراختلاف برائے اختلاف کی خاطر کشمیر پر شملہ کو ترجیح دے رہے ہیں۔

اس قسم کےمشورے دینےوالوں کی اس وقت سب سے زیادہ بن آتی ہے جب ان کی دعاء سے ان کا کوئی دوست یا عزیز بیمار پڑجاتا ہے۔ اس کے بعد ان کے غول کے غول آپ کے غریب خانے پر گرنا شروع ہوجائیں گے، انھیں اس سے بحث نہیں کہ آپ کو محض موسمی بخاریا معمولی نزلہ بخار ہوگیا ہے، وہ کسی بھی صورت میں اسے‘‘ٹی بی’’سے کم کا درجہ نہ دیں گے، ان کی پوری کوشش یہ ہوگی کہ آپ زندگی سے ہاتھ نہ دھوسکیں، تو کم ازکم صحت سے تو دھوہی لیں۔ اس کا تجربہ مجھے پچھلی برسات میں اس وقت ہوا، جب میں موسمی بخار میں مبتلا ہوکر بستر علالت پر دراز تھی، جس کے چاروں طرف عیادت کرنے والوں کا صبح سے شام بلکہ رات گئے تک میلہ سا لگا رہتا تھا۔

ایک بڑی بی آئیں، تو آتے ہی انہوں نے ماتھے پر ہاتھ رکھا، نبض کے دھوکے میں کلائی پکڑ کر ٹٹولتی رہیں، سینہ ٹھونک بجا کر دیکھا۔ ہماری جملہ بدپرہیزیوں کا جائزہ لینے کے لئے کمرہ کے چاروں طرف گہری نظروں سے معائنہ کیا، لیکن جب کمرہ میں یا میرے آس پاس ایسی کوئی چیز تو درکنار‘‘نمدا’’تک نہ ملا،توپھرمیری شامت آئی، بولیں—

‘‘آخرکیسے آگیا بخار؟ کیا کیا کھایا تھا؟ ٹھنڈے میں غسل کیا تھا؟ کیلا کھایا تھا،یا امرود اورسیب وغیرہ کوئی ٹھنڈی چیزاس برسات میں کھائی تھی،یا شبنم میں سوگئی تھیں؟’’

اُن کی جرح جاری تھی، اور ہم دل ہی دل میں حیران، کہ نہانا تو صحت کے لئے ضروری ہے اور پھل صحت بخش چیز ہوتے ہیں، ان کا بھلا بیماری سے کیا تعلق، پھر بھی اقبال جرم کے طور پر سرہلانا پڑا، اور انہوں نے جوابی گولہ باری کرتے ہوئے کونین مکسچر سے بھی تلخ لیکچر پلانا شروع کردیا۔

‘‘غضب خدا، تم نے بھی حدکردی۔ گرمیوں میں نہانے کے بعد ٹھنڈے پھل کھائے، بخار نہ آتا تو کیا گرمی دانے نکلتے۔’’

دوسرے صاحب کی رگ حکمت جو پھڑکی، تو پوچھ ہی تو بیٹھے۔



‘‘اوہو،یہ بھی کوئی ڈاکٹروں میں ڈاکٹر ہے۔ حکیم اسداللہ خاں کوکیوں نہ دکھایا، اسے مسیحا جانو، مردہ زندہ کردیتا ہے۔’’


ایک صاحبہ ٹمپریچر، نبض وغیرہ کی تفصیل معلوم کرنےکےبعد بجائے مطمئن ہونےکے،کہ معمولی بخار ہے،شام تک اترجائےگا،مجھ پربرس پڑیں۔ ان کا پارہ ایک دم چڑھ گیا اورمیں سمجھی کہ میرا بخاران کےچڑھ گیا‘جواس صورت میں اترا کہ—


دوسری نے مشورہ دیا۔

‘‘کچھ نہیں، پہلے ایکسرے کراؤ، ایکسرے’’

غرض یہ کہ رات کو جب سونے کی کوشش کی، تو نیند اس لئے غائب نہیں ہوئی کہ میں بیمار تھی، یا یہ کہ ع‘‘موت کا ایک دن معین ہے’’بلکہ اس لئے کہ معمولی بیماری کے خوفناک پہلوؤں نے ہمیں اپنی لپیٹ میں لے لیا۔ رات بھر اٹھ اٹھ کر کبھی تھوک کا معائنہ کرتی، کبھی ٹمپریچر دیکھتی،کبھی بلغم کی کمی وبیشی اور نوعیت پر غورکرتے، رات تو کٹ ہی گئی، مگر ہفتوں ہم اس کش مکش میں مبتلا رہے، کہ ہمیں ضرور کچھ خطرناک بیماریاں لاحق ہوچکی ہیں اور ہمارا یہ شک اس وقت تک دورنہ ہوا، جب تک ہم اپنی ایک سہیلی کے پاس نہ چلے گئے، اور مفت کے مشورے دینے والوں سے محفوظ ہوتے ہی نہ صرف ہم اچھے بھلے ہوگئے، بلکہ ہمیشہ کے لئے بیمار پڑنے سے تو بہ کرلی۔

موسمی بخار سے تو ہم پیچھا چھڑاچکے ہیں، لیکن بے موسم کے مشیروں سے اٹھتے، بیٹھتے، سوتے، جاگتے، چلتے، پھرتے مفت کے مشوروں سے نجات پانا ابھی باقی ہے۔


ملاؤں کی کانفرنس
ہاشم عظیم آبادی

ہاشم عظیم آبادی

جمعہ کی نماز پڑھ کر مسجد سے نکل رہا تھا کہ ایک اشتہار میری طرف بڑھا دیا گیا۔ میں پڑھنے لگا۔ لکھا تھا۔ ’’آپ حضرات سے التجا ہے کہ ملاؤں کی کانفرنس میں شریک ہوکرثواب دارین حاصل کریں۔ لیکن کانفرنس میں شرکت کے لئے ‘‘مولوی’’ہونےکی سندلازمی ہے۔ تاہم غیرمولوی یعنی جومولوی نہیں ہیں وہ بھی شرکت فرما سکتے ہیں بشرطیکہ پنڈال میں داخلہ کے وقت کم ازکم سوابالشت داڑھی چہرے پر لہرارہی ہو۔ ورنہ پنڈال کے باہر ہی روک دیا جائے گا۔’’

میرے پاس ایک مصنوعی داڑھی تھی۔ سوچا چلو رہے ایک دلبستگی اور پھر جمعہ کا دن فرصت کا تھا بھی۔

پنڈال کے ایک کونے میں اونچا ساچبوترہ مقرروں کے لئے مخصوص تھا۔ اس کے ایک طرف مٹی کے بہت سے لوٹے اور دوسری جانب مٹی کے ڈھیلے پڑے تھے۔ میں نے دریافت کیا۔ ‘‘اجی مولانا صاحب اس قدر مٹی کے ڈھیلے یہاں کیوں جمع کئے گئے ہیں۔’’
‘‘واہ حضرت واہ’’— میرے اس سوال پر مولانا گرم ہوئے۔‘‘آئے ہیں کانفرنس میں شرکت کےلئےاوراتنا بھی نہیں جانتےکہ یہ کلوخ کے ڈھیلے ہیں ادھر دیکھئے، وہ رہے مٹی کےچکر۔ اسی میں ہم لوگ پانی پئیں گے۔ جی ہاں۔ یہاں شان و شوکت تھوڑاہی ہے۔ یہ تو اللہ والوں کا اجتماع ہے۔’’

اتنا کہہ کر مولانا نے چکر سے پانی پیا، پھرایک ہاتھ میں کلوخ کا ڈھیلا اور دوسرے ہاتھ میں مٹی کی بدھنی لٹکاتے آگے بڑھ گئے۔

کچھ مولوی صاحبان پہلے سے آئے ہوئے تھے۔ میرے پہچنے کے بعد تو گویا تانتا بندھ گیا۔ میں نے ایک بات مارک کی۔ یعنی زیادہ تعداد ایسے مولوی صاحبان کی تھی جن کی توند نکلی ہوئی تھی۔ ممکن ہے برابر مرغن غذا کھانے کے باعث چربی کا فساد ہو۔ اس کے علاوہ کثرت سے ایسے ڈیلیگیٹس تھے۔ جن کے ہاتھوں لمبی لمبی تسبیح تھی۔ جن پر انگلیوں سے شغل فرمایا جا رہا تھا۔ ایسے حضرات اگر چالیس میل فی گھنٹہ کی رفتار سے گفتگو کر رہے تھے، تو ان کی انگلیاں تسبیح کی پٹری پر پنچانوے 95میل فی گھنٹہ کی رفتار سے چل رہی تھیں۔
کانفرنس کی افتتاح کےلئےجو مولانا کھڑے ہوئے ان کا اہم مبارک تو معلوم نہ ہوسکا۔ لیکن ‘‘جنت کے ٹھیکہ دار’’کےنام سے مشہور تھے۔ مسکراتے ہوئے کھڑے ہوکراپنے والد مرحوم کے نام فاتحہ پڑھواکرایک نظم نہایت ہی ترنم کے ساتھ شروع کی جس کا ٹیپ کا بند تھا
‘‘سرکار دو عالم آجاؤ’’

مولانا موصوف کے پیٹھ پھیرتے ہی میں نے دیکھا کہ ایک صندوق لڑھکتا ہوا چلا آرہا ہے۔ لیکن جب وہ صندوق مائک کے پاس آکر ٹھہر گیا، تب مجھے معلوم ہوا کہ یہ تو لحیم شحیم قسم کے مولوی صاحب ہیں۔ انہوں نے آتے ہی اپنی ناراضگی کا اظہار کیا کہ میرے سامنے سے ایسی واہیات چیز فوراً ہٹائی جائے یہ اشارہ تھا مائک کی طرف کیونکہ جب اس مشین کے ذریعہ آئی ہوئی چان کی خبروں پر اعتبار نہیں کیا جاتا، تو میری تقریر کا مولوی بھائیوں پر کیا اثر ہو سکتا ہے۔ اس کے علاوہ اللہ کے فضل سے میری آواز ہی اس قدر گر جدارہے کہ

‘‘رستم کا جگر زیر کفن کانپ رہا ہے’’

اما بعد۔ چونکہ ہم مولوی لوگ آپس میں بھائی بھائی ہیں اس لیے کسی کو بھی ایک دوسرے پر ترجیح نہیں دی جا سکتی۔ لہٰذا میرا قطعی فیصلہ ہے کہ ہر مولوی بھائی اپنی اپنی جگہ پر اپنے کو صدر تصور کرلے تالیاں تو اب آپ حضرات کے سامنے مشہور و معروف مولوی حضرات ‘‘ریش حنائی’’چٹنوی تشریف لا کر اظہار خیال فرمائیں گے۔’’

حضرت ‘‘ریش حنائی’’ تشریف لاتے ہیں۔ ذرا آپ کا حلیہ ملاحظہ ہو؎

حنائی ریش، سرخ آنکھوں میں سرمہ

جوش نے غالباً انہیں بزرگ کے لیے کہا ہے ؎

یہی ہوں گے جو فردوس بریں میں




ایں خیال است و محال است مجنوں
جی ہاں، اس وقت میرا گلا کھسکھسا رہا ہے اس لئے آواز پھٹی پھٹی نکل رہی ہے،ورنہ میں تو نہایت ہی سریلا اورکوش گلو واقع ہوا ہوں۔ یہ اتفاق کی بات ہے کہ آج ہی گلا چوپٹ ہوگیا۔ خیر۔ مرضیٔ مولااز ہمہ اولیٰ تو بھائیو آمدم بر سر مطلب۔ یعنی ہم لوگ اس پنڈال کے اندر اس قدر کثیر تعداد میں کیوں جمع ہوئے ہیں تو صاحبو آپ لوگ میری جھورتی کتاب ‘‘اغراض و مقاصد’’پڑھ کر اچھی طرح سمجھ گئے ہوں گے۔ لہٰذا انہیں باتوں پر اس وقت ہمیں غور و خوض کرنا ہے۔

خدا شاہد ہے بھائیو، یہ زمانہ خصوصاً ہم مولویوں کے لئے ایسا ناقص ہے کہ ہمارا معیار زندگی ہی باقی نہ رہا رونی صورت بنا کر افسوس نئی پود اور نئی روشنی کےلوگوں کی نگاہوں میں ہماری عزت و وقعت درکنار ہم ایک عجونہ سئے بن کر رہ گئے ہیں۔ دور کیوں جائیں۔ خود ہمارے بیٹوں پر بیرونی ہوا کا اس قدر اثر ہے کہ وہ بھی ہم پر منہ آنے لگے ہیں۔ وہ کہتے ہیں۔ ‘‘بابا جان، اب لمبی لمبی داڑھیوں کا زمانہ نہیں۔ اس قدر مہین لب ترشوانے سے تو استرہ پھروا دینا بہتر ہے۔’’ نعوذباللہ نعوذباللہ اور تواور، یہ کمبخت کہتے ہیں۔‘‘باباجان، ٹخنے سے اوپر پاجامہ کیوں پہنتے ہیں۔ سرکیوں گھٹواتے ہیں۔ آنکھوں میں سرمہ اور داڑھی میں خضاب کیوں لگاتے ہیں’’ کہئے تو صاحب، اپنی اولاد اور ایسی ناقص یہاں تک تو خیر قابل برداشت بھی ہے۔ اجی صاحب، اس پرانی وضع قطع میں ہیں راستہ چلنا دشوار ہوگیا ہے۔ جس کو دیکھو کچھ عجیب نگاہوں سے دیکھ رہا ہے۔ جی ہاں سوٹ بوٹ پہن کر اور زنخے کی شکل بنا کر نکئےہ، تو یہ سر پھرے بڑے خوش ہوں گے۔ تیری ایسی کی تیسی۔’’

مولانا کا چہرہ مارے غصہ کےسرخ ہوجاتا ہے اور اسی حالت میں جو ایک ہوائی گھنوسہ چلاتے ہیں، تو وہ جا لگتا ہے بغل میں بیٹھے ہوئے مولانا کے کلہ پر۔ وہ بھی اس زور سے کہ چشمہ چور چور ہوجاتا ہے۔ قریب تھا کہ دونوں مولانا آپس میں گتھ جائیں، مگر لوگوں نے دوڑ کر بچ بچاؤ کر دیا۔

حضرت چکی بنڈول پوری تشریف لاتے ہیں

مولانا چکی نےآتےہی اپنی داڑھی پردست شفقت پھیرتے ہوئےفرمایا۔ ‘‘بھائیو یہی وہ شئے ہے،جو ہمیں جنت میں لےجائے گی۔ لیکن لعنت ہو ایسی اولاد پر جو اس کی قدروقیمت سےنا آشنا ہو دوستو، فی زمانہ ہم مولوی بھائیوں کو دنیا جس نگاہ سے دیکتی ہے اس کے متعلق میرے کرم فرما مولانا رئیش حنائی نے نہایت ہی واضح نقشہ آپ حضرات کےسامنے پیش کردیا ہے۔ اس ضمن میں مجھے یہ کہنا ہےکہ جب نئی تہذیب کےدلدادے ہمیں آنکھ نہیں لگاتے۔ہمیں لکیرکےفقیر کہہ کرنظراندازکرتےہیں،توپھرکیا وجہ ہےکہ کسی کےمرتےہی لوگ ہمارے گھروں کی خاک اڑادیتےہیںغورکرنےکا مقام ہےکہ اگرایسےنازک موقع پرہماری قوم اکڑ جائے،تو واللہ لاش پڑی پڑی سڑجائےاورکوئی نمازپڑھانےوالا نہ ملے۔

میں یہ بھی عرض کرنے کی جراءت کروں گا کہ جب خوشی کے موقع پر ہمیں نظر انداز کردیا جاتا ہے۔ تو پھر کیا وجہ ہے کہ ایسے تحوست کے وقت ہم ان کا ساتھ دیں رونا تو یہ ہے کہ میرے مولوی بھائیوں کو ذرا بھی اس بات کا احساس نہیں۔ میت کی خبر ملتے ہی دوڑ پڑتے ہیں، حالانکہ وہ خوب جانتے ہیں کہ رازق تو خدا ہے۔ چہارم کے پلاؤ کی حقیقت ہی کیا ہے۔ وہ تو ایسا قدرت والا ہے کہ ہمارے لیے جنت سے پکا پکا یا مرغ مسلم بھیج دے۔ لیکن

پہلے پیدا تو کرے ایسا کوئی ذوق سلیم

تو بھائیومجھے اس کے علاوہ اورکچھ کہنا نہیں ہے خاص اس وجہ سے بھی کہ میں نہایت ہی کم سخن واقع ہوا ہوں۔اس کی وجہ یہ ہے کہ میں ہر سانس کے ساتھ اللہ اللہ کا ذکر جاری رکھنے کا قائل ہوں جی ہاں، قریب دس سال سے اس پر عمل کررہا ہوں، تب ہی توآپ لوگ میرے چہرے پراس قدر نور دیکھ رہے ہیں۔ یہ تو یوں ہی خون کی خرابی کےباعث کچھ دنوں سےمیرے چہرے پرسیاہی دوڑ گئی ہے۔ اچھا السلام علیکم۔’’

اب مولانا ڈھونگل چٹنوی تشریف لائیں۔

مولانا ڈھونگل کا شرعی پائجامہ ضرورت سے اتنا زیادہ اونچا تھا کہ اگر چار انگل اور اوپر کی جانب کھینچ لیا جاتا، تو پھر یقین کے ساتھ اسے ہاف پینٹ کہہ سکتے تھے۔ توند کی گولائی کی وجہ سے ان کا آگا پیچھا بہ مشکل سمجھ میں آسکا۔ رنگ ایسا سیاہ اور چمک دار جیسے چترنجن کے کار خانے کا بنا ہوا انجن۔
مولانا نے آتے ہی گلاف صاف کیا اور پھر لگے الاپنے ؎

میرے مولا بلا لومدینےمجھے


‘‘جی ہاں، یہ کارروائی اپنی طبیعت موزوں کرنےکےلئے تھی۔ اب سوال یہ ہے کہ میں بیٓ اس کانفرنس میں کچھ کہوں۔ اچھا صاحب، جب مجھے تقریر کے لئے کھڑا ہی کیا گیا ہے تو

اب گر تھام کے بیٹھو مری باری آئی
اما بعد آپ لوگ میرے ہاتھ میں یہ موٹا ڈنڈا دیکھ کر اسے‘‘عصائے پیری’’سمجھ رہے ہوں گے۔ جی نہیں، یہ دراصل ‘‘تنبیہہ الغالفین’’ہے۔سمجھےنا۔ میں کوئی ایسا ویسا مولوی نہیں کہ کسی کی سنوں اور برداشت کر جاؤں۔ خواہ اپنی اولاد ہی کیوں نہ ہو۔ آپ سن کرتعجب کریں گے کہ میرا لڑکا جس کا دماغ انگریزی پڑھ کر پھیر گیا ہے۔ ایک دن مجھ سے کہنے لگا۔ ‘‘بابا جان، آپ سڑک پر بھی نکلتے ہیں تو تسبیح ہلاتے ہوئے، یہ نری ریاکاری ہوئی۔ ایسا تو سود خوار مغلے بھی کرتے ہیں اجی صاحب یہ کافرانہ باتیں سننی تھیں کہ میری آنکھوں میں خون اتر آیا۔ میں نے آنکھ بند کرکے جو ایک ڈنڈا مارا ہے، تو پھٹ سے آواز آئی۔ میں نے سمجھا کہ کمبخت کا بھیجہ پھٹ کرواصل جہنم ہو۔ لیکن توبہ کیجئے۔ آنکھ کھول کرجو دیکھا تو صاحب زادہ صاحب لاپتہ ہیں اور دراصل وہ ڈنڈا پڑا تھا۔ استنجا کرنے کی بدھنی پر سامنے دیکھ کر اچھا یہاں تو استنجا کے لئے مٹی کے بدھنے اور کلوخ کے ڈھیلے کافی تعداد میں ہیں تو اگر کسی کو اعتراض نہ ہو تو ذرا لپک کر استنجا سے فارغ ہولوں یاچھوڑئیے تقریر کے بعد دیکھا جائے گا۔’’

تو غور فرمایا آپ نے، میرے کہنے کا ماحصل یہ ہے کہ جب تک انگریزی تعلیم کااثرہے، اس وقت تک نئی روشنی والے ہمیں اچھی نگاہ سے نہیں دیکھ سکتے۔ اللہ کا ہزارہزارشکر ہےانگریز یہاں سےدفع ہوئے۔ لیکن دیکھنا یہ ہے کہ ہماری اولاد کے دل پر جووہ اپنا اثر چھوڑ گئے ہیں اس کے زائل ہونےمیں کتنا عرصہ لگتا ہےسسکتےہوئےمیں کہتا ہوں کہ آپ لوگ بھی میرے ساتھ پھوٹ پھوٹ کر رویئے۔ خدا کی قسم رویئے۔ یعنی میں جس محلہ میں رہتا ہوں، وہاں کے مسلمان انگریزی دانوں کا یہ حال ہےکہ مرنےکےوقت کلمہ بھی ان کے منہ سے نہیں نکلتا میرے ایک انگریزی دان پڑوسی عالم نزع میں تھے۔ مجھے خبر ملی، تو ان کے سر ہانے بیٹھ کر ازراہ ہمدردی کہا ‘‘ کہو میاں لا الٰہ الّااللہ جانتے ہیں آپ۔ مرنے والے کی زبان سے کیا نکلا

Twinkle twinkle little stars

How I wonder what you are

میں انگریزی تو جانتا نہیں۔ تاہم ایک انگریزی داں سے لکھوا کر یاد کرلیا ہے جو اس وقت عرض کرسکا واقعی صاحب اب مجھے استنجا کے لئے جانا ہی پڑے گا۔’’

‘‘اب مولانا یک چشمی تشریف لاتے ہیں۔’’

بآواز بلند درود شریف پڑھنے کے بعد بھائیوہم مقدس ہستیوں کا اجتماع جس مقصد کےلئےہوا ہےاس سےہم بھٹکے جارہے ہیں۔ جیسا کہ ابھی مولانا ڈھونگل کی تقریر سے صاف ظاہر ہے۔ میں کہتا ہوں کسی کاعمل کیسا ہی ہو ہمیں اس سے مطلب، یہاں تودیکھنا یہ ہے کہ ہم کیا صورت اختیار کریں کہ ہماری موجودہ پریشانیوں کا خاتمہ ہو۔ اس سلسلے میں ایک نہایت ہی معقول تجویز میرے ذہن میں ہے۔ یعنی کیوں نہیں ہم سارے مولوی بھائی زمانے کا ساتھ دیتے ہوئے اپنی روشن خیالی کا ثبوت دیں اور یہ دقیانوسی لفظ مولوی کا دم چھلا اپنے نام کے ساتھ لگانے کی عادت ہمیشہ ہمیشہ کے لئے ترک کردیں اور دوسروں پر بیخ دباؤ ڈالیں کہ وہ بھی ہمیں مولوی کے بجائے مسڑ فلاں کہہ کر پکاریں آواز بیٹھ جائیے، بیٹھ جائیے، آپ کی اس واحد آنکھ کی بھی خیر نہیں۔ لعنت ہے آپ پر۔ مولوی ہو کر ایسی واہیات تجویز پیش کررہے ہیں۔ ہم لوگ مسٹر کیوں ہونے لگے بھلا۔ مسٹر ہونگے آپ کے باپ دادا۔ ہم لوگ مولوی ہیں، مولوی کہلاتے ہیں اور مرتے د م تک انشاءاللہ مولوی رہیں گے۔ چاہے اس کے لئے جو ہو جائے۔’’

مولانا یک چشمی گھبرا کر بیٹھ جاتے ہیں۔ تھوڑی دیر تک خاموشی رہتی ہے۔پھرحضرت ریش حنائی کھڑے ہوکرارشادفرماتے ہیں۔ ‘‘بھائیو۔ مولانا یک چشمی کی جاہلانہ تقریرسن کران کےخلاف صکت تفرت کا اظہارکیاجارہاہے۔ لہٰذا میرادست بستہ گزارش ہے کہ کوئی صاحب اس قسم کے اٹکل پچو تجویز پیش نہ کریں گھڑی دیکھ کر ایک بات اورعرض کردوں۔ یعنی اس وقت دس بجنے میں صرف چند منٹ باقی ہیں— لیکن نہایت ہی افسوس کے ساتھ کہنا پڑتا ہے کہ کلوخ کے جتنے ڈھیلے جمع کئے گئے تھے وہ سب کے سب ختم ہو چکے ہیں۔ اتنی رات گئے کوئی انتظام بھی ممکن نہیں۔ لہٰذا دریافت طلب ہوں کہ ایسی حالت مین معزز ڈیلیگیٹس کی کیا رائے ہے۔’’

یہ سن کرسارے حضرات گھبرا کرکھڑے ہو جاتے ہیں اور یاک مولانا سبھوں کی نمائندگی کرتے ہوئے کہتے ہیں۔ ‘‘ہم لوگ مولانا ریش حنائی کے نہایت ہی مشکور ہیں جن کی بروقت اطلاع سے ہم مولوی بھائی ہوشیار ہوگئے۔ کیونکہ جب کلوخ کے ڈھیلے ہی نہ رہے، توہم مقدس ہستیوں کا ایک منٹ ٹھہرنا دشوار ہے۔ اس لئے کانفرنس کی کاروائی دوسرے روز پر اٹھا رکھنی ہی مناسب ہے اور چلتے چلاتے مولانا سے درخواست کروں گا کہ ایک مرتبہ پھر وہی نظم سنانے کی تکلیف گوارا فرمائیں۔ جس کی ٹیپ کا بند ہے۔

‘‘سرکار دو عالم آجاؤ’’

پطرس بخاری

اکثر لوگوں کو اس بات پر تعجب ہوتا ہے کہ میں اپنے وطن کا ذکر کبھی نہیں کرتا۔ بعض اس بات پر بھی حیران ہیں کہ میں اب کبھی اپنے وطن کو نہیں جاتا۔ جب کبھی لوگ مجھ سے اس کی وجہ پوچھتے ہیں تو میں ہمیشہ بات کو ٹال دیتا ہوں۔ اس سے لوگوں کو طرح طرح کے شبہات ہونے لگتے ہیں۔ کوئی کہتا ہے وہاں اس پر ایک مقدمہ بن گیا تھا ، اس کی وجہ سے روپوش ہے۔ کوئی کہتا ہے وہاں کہیں ملازم تھا، غبن کا الزام لگا، ہجرت کرتے ہی بنی۔ کوئی کہتا ہے والد اس کی بدعنوانیوں کی وجہ سے گھر میں نہیں گھسنے دیتے۔ غرضیکہ جتنے منہ اتنی باتیں۔ آج میں ان سب غلط فہمیوں کا ازالہ کرنے والا ہوں۔ خدا آپ پڑھنے والوں کو انصاف کی توفیق دے۔

قصہ میرے بھتیجے سے شروع ہوتا ہے۔ میرا بھتیجا یوں دیکھنے میں عام بھتیجوں سے مختلف نہیں۔ میری تمام خوبیاں اس میں موجود ہیں اور اس کے علاوہ نئی پود سے تعلق رکھنے کے باعث اس میں بعض فالتو اوصاف نظر آتے ہیں لیکن ایک صفت تو اس میں ایسی ہے کہ آج تک ہمارے خاندان میں اس شدت کے ساتھ کبھی رونما نہیں ہوئی تھی۔ وہ یہ کہ بڑوں کی عزت کرتا ہےاور میں تو اس کے نزدیک بس علم وفن کا ایک دیوتا ہوں۔ یہ خبط اس کے دماغ میں کیوں سمایا ہے؟ اس کی وجہ میں یہی بتا سکتا ہوں کہ نہایت اعلا سے اعلا خاندانوں میں بھی کبھی کبھی ایسا دیکھنے میں آجاتا ہے۔ میں نے شایستہ سے شایستہ ودونوں کے فرزندوں کو بعض وقت بزرگوں کا اس قدر احترام کرتے دیکھا، کہ ان پر نیچ ذات کا دھوکا ہونے لگتاہے۔
ایک سال میں کانگریس کے جلسے میں چلا گیا۔ بلکہ یہ کہنا صحیح ہوگا کہ کانگریس کا جلسہ میرے پاس چلا آیا۔ مطلب یہ کہ جس شہر میں میں موجود تھا وہیں کانگریس والوں نے بھی اپنا سالانہ اجلاس منعقد کرنے کی ٹھان لی۔ میں پہلے بھی اکثر جگہ اعلان کرچکا ہوں اور اب بھی ببانگ دہل یہ کہنے کو تیار ہوں کہ اس میں میرا ذرا بھی قصور نہ تھا۔ بعض لوگوں کو یہ شک ہے کہ میں نے محض اپنی تسکین نخوت کے ليے کانگریس کا جلسہ اپنے پاس ہی کرالیا ۔ لیکن یہ محض حاسدوں کی بدطینتی ہے۔ بھانڈوں کو میں نے اکثر شہر میں بلوایا ہے۔ دو ایک مرتبہ بعض تھیٹروں کو بھی دعوت دی ہے لیکن کانگریس کے مقابلے میں میرا رویہ ہمیشہ ایک گمنام شہری کا سا رہا ہے۔ بس اس سے زیادہ میں اس موضوع پر کچھ نہ کہوں گا۔

جب کانگریس کا سالانہ جلسہ بغل میں ہو رہا ہو تو کون ایسا متقی ہوگا جو وہاں جانے سے گریز کرے ۔ زمانہ بھی تعطیلات اور فرصت کا تھا ، چنانچہ میں نے شغل بیکاری کے طور پر اس جلسے کی ایک ایک تقریر سنی۔ دن بھر تو جلسے میں رہتا،رات کو گھر آکر اس دن کے مختصر سے حالات اپنے بھتیجے کو لکھ بھیجتا تاکہ سند رہے اور وقت ضرورت کام آئے۔

بعد کے اوقات سے معلوم ہوتا ہے کہ بھتیجے صاحب میرے ہر خط کو بےحد ادب واحترام کے ساتھ کھولتے، بلکہ بعض بعض باتوں سے تو ظاہر ہوتا ہے کہ اس افتتاحی تقریب سے پیشتر وہ باقاعدہ وضو بھی کرلیتے۔ خط کو خود پڑھتے پھر دوستوں کو سناتے، پھر اخباروں کے ایجنٹ کی دکان پر مقامی لال بجھکڑوں کے حلقے میں اس کو خوب بڑھا چڑھا کر دہراتے ۔ پھر مقامی اخبار کے بےحد مقامی اڈیٹر کے حوالے کردیتے جو اس کو بڑے اہتمام کے ساتھ چھاپ دیتا۔ اس اخبار کا ناممریدپور گزٹ ہے۔ اس کا مکمل فائل کسی کے پاس موجود نہیں۔ دو مہینے تک جاری رہا، پھر بعض مالی مشکلات کی وجہ سے بند ہوگیا۔ اڈیٹر صاحب کا حلیہ حسب ذیل ہے۔ رنگ گندمی گفتگو فلسفیانہ شکل سے چور معلوم ہوتے ہیں۔ کسی صاحب کو ان کا پتا معلوم ہو تو مرید پور کی خلافت کمیٹی کو اطلاع پہنچادیں اور عندالله ماجور ہوں۔ نیز کوئی صاحب ان کو ہرگز ہرگز کوئی چندہ نہ دیں ورنہ خلافت کمیٹی ذمہ دار نہ ہوگی۔
یہ بھی سننے میں آیا ہے کہ اس اخبار نے میرے ان خطوط کے بل پر اپنا ایک کانگریس نمبر بھی نکال مارا ، جو اتنی بڑی تعداد میں چھپا کہ اس کے اوراق اب تک بعض پنساریوں کی دکانوں پر نظر آتے ہیں۔ بہرحال مریدپور کے بچے بچے نے میری قابلیت، انشاپردازی، صحیح الدماغی اور جوش قومی کی داد دی۔ میری اجازت اور میرے علم کے بغیر مجھ کو مریدپور کا قومی لیڈر قرار دیا گیا۔ ایک دو شاعروں نے مجھ پر نظمیں بھی لکھیں جو وقتاً فوقتاً مریدپور گزٹ میں چھپتی رہیں۔

میں اپنی اس عزت افزائی سے محض بےخبر تھا۔ سچ ہے خدا جس کو چاہتا ہے عزت بخشتا ہے ۔ مجھے کیا معلوم تھا کہ میں نےاپنے بھتیجے کو محض چند خطوط لکھ کر اپنے ہم وطنوں کے دل میں اس قدر گھر کرلیا ہےاور کسی کو کیا معلوم تھا کہ یہ معمولی سا انسان جو ہر روز چپ چاپ سر نیچا کئے بازاروں میں سے گزر جاتا ہے مرید پور میں پوُجا جاتا ہے ۔ میں وہ خطوط لکھنے کے بعد کانگریس اور اس کے تمام متعلقات کو قطعاً فراموش کرچکا تھا۔ مریدپور گزٹ کا میں خریدار نہ تھا۔ بھتیجے نے میری بزرگی کے رعب کی وجہ سے کبھی برسبیل تذکرہ اتنا بھی نہ لکھ بھیجا کہ آپ لیڈر ہوگئے ہیں۔ میں جانتا ہوں کہ وہ مجھ سے یوں کہتا تو برسوں تک اس کی بات میری سمجھ میں نہ آتی لیکن بہرحال مجھے کچھ تو معلوم ہوتا کہ میں ترقی کرکے کہاں سے کہاں پہنچ چکا ہوں۔

کچھ عرصے بعد خون کی خرابی کی وجہ سے ملک میں جابجا جلسے نکل آئے جس کسی کو ایک میز، ایک کرسی اور گلدان میسر آیا اسی نے جلسے کا اعلان کردیا۔ جلسوں کے اس موسم میں ایک دن مریدپور کی انجمن نوجوانان ہند کی طرف سے میرے نام اس مضمون کا ایک خط موصول ہواکہ آپ کے شہر کے لوگ آپ کے دیدار کے منتظر ہیں۔ ہر کہ دمہ آپ کے روئے انور کو دیکھنے اورآپ کے پاکیزہ خیالات سے مستفید ہونے کےليے بےتاب ہیں۔ مانا ملک بھر کو آپ کی ذات بابرکات کی ازحد ضرورت ہے۔ لیکن وطن کا حق سب سے زیادہ ہے۔ کیونکہ خار وطن از سنبل و ریحان خوشتر۔۔۔ اسی طرح کی تین چار براہین قطعہ کے بعد مجھ سے یہ درخواست کی گئی تھی کہ آپ یہاں آکر لوگوں کو ہندومسلم اتحاد کی تلقین کریں۔

خط پڑھ کر میری حیرت کی کوئی انتہا نہ رہی۔ لیکن جب ٹھنڈے دل سے اس بات پر غور کیا تو رفتہ رفتہ باشندگان مریدپور کی مردم شناسی کا قائل ہوگیا۔


اس کے بعد جلسے کے دن تک میں نے اپنی زندگی کا ایک ایک لمحہ اپنی ہونے والی تقریر کی تیاری میں صرف کردیا، طرح طرح کے فقرے دماغ میں صبح وشام پھرتے رہے۔
ہندو اور مسلم بھائی بھائی ہیں۔

ہندو مسلم شیروشکر ہیں۔

ہندوستان کی گاڑی کے دو پہیے۔ اے میرے دوستو ہندواور مسلمان ہی تو ہیں۔

جن قوموں نے اتفاق کی رسی کو مضبوط پکڑا، وہ اس وقت تہذیب کے نصف النہار پر ہیں۔ جنہوں نے نفاق اور پھوٹ کی طرف رجوع کیا۔ تاریخ نے ان کی طرف سے اپنی آنکھیں بند کرلی ہیں۔ وغیرہ وغیرہ۔

بچپن کے زمانے میں کسی درسی کتاب میں سنا ہے کہ دو بیل رہتے تھے اک جا والا واقعہ پڑھا تھا۔ اسے نکال کر نئے سرے سے پڑھا اور اس کی تمام تفصیلات کو نوٹ کرلیا۔ پھر یاد آیا، کہ ایک اور کہانی بھی پڑھی تھی، جس میں ایک شخص مرتے وقت اپنے تمام لڑکوں کو بلا کر لکڑیوں کا ا یک گٹھا ان کے سامنے رکھ دیتا ہے اور ان سے کہتا ہے کہ اس گٹھے کو توڑو۔ وہ توڑ نہیں سکے۔ پھر اس گٹھے کو کھول کر ایک ایک لکڑی ان سب کے ہاتھ میں دے دیتا ہے۔ جسے وہ آسانی سے توڑ لیتے ہیں۔ اس طرح وہ اتفاق کا سبق اپنی اولاد کے ذہن نشین کرتا ہے۔ اس کہانی کو بھی لکھ لیا، تقریر کا آغاز سوچا۔ سو کچھ اس طرح کی تمہید مناسب معلوم ہوئی کہ
پیارے ہم وطنو



نحوست پس و پیش منڈلا رہی ہے

یہ چاروں طرف سے ندا آ رہی ہے

کہ کل کون تھے آج کیا ہوگئے تم


ہندوستان کے جس مایہ ناز شاعر یعنی الطاف حسین حالی پانی پتی نے آج سے کئی برس پیشتر یہ اشعار قلمبند کئے تھے۔ اس کو کیا معلوم تھا، کہ جوں جوں زمانہ گزرتا جائے گا، اس کے المناک الفاظ روزبروز صحیح تر ہوتے جائیں گے۔ آج ہندوستان کی یہ حالت ہے۔۔۔ وغیرہ وغیرہ۔

اس کے بعد سوچا کہ ہندوستان کی حالت کا ایک دردناک نقشہ کھینچوں گا، افلاس، غربت، بغض وغیرہ کی طرف اشارہ کروں گا اور پھر پوچھوں گا، کہ اس کی وجہ آخر کیا ہے؟ ان تمام وجوہ کو دہراؤں گا، جو لوگ اکثر بیان کرتے ہیں۔ مثلاً غیرملکی حکومت، آب وہوا، مغربی تہذیب۔ لیکن ان سب کو باری باری غلط قرار دوں گا، اور پھر اصل وجہ بتاؤں گا کہ اصل وجہ ہندوؤں اور مسلمانوں کا نفاق ہے، آخر میں اتحاد کی نصیحت کروں گا اور تقریر کو اس شعر پر ختم کروں گا کہ

آ عندلیب مل کے کریں آہ و زاریاں

تو ہائے گل پکار میں چلاؤں ہائے دل

دس بارہ دن اچھی طرح غور کرلینے کے بعد میں نے اس تقریر کا ایک خاکہ سا بنایا۔ اور اس کو ایک کاغذ پر نوٹ کیا، تاکہ جلسے میں اسے اپنے سامنے رکھ سکوں۔ وہ خاکہ کچھ اس طرح کا تھا،


۲ ہندوستان کی موجودہ حالت۔

الف افلاس

ب‌ بغض



کیا غیرملکی حکومت ہے؟ نہیں۔


کیا مغربی تہذیب ہے؟ نہیں۔

تو پھر کیا ہے؟ وقفہ، جس کے دوران میں مسکراتے ہوئے تمام حاضرین جلسہ پر ایک نظر ڈالو۔

۴ پھر بتاؤ، کہ وجہ ہندوؤں اور مسلمانوں کا نفاق ہے۔ نعروں کے ليے وقفہ۔
اس کا نقشہ کھینچو۔ فسادات وغیرہ کا ذکر رقت انگیز آواز میں کرو۔

اس کے بعد شاید پھر چند نعرے بلند ہوں، ان کے ليے ذرا ٹھہر جاؤ۔
۵ خاتمہ۔ عام نصائح۔ خصوصیات اتحاد کی تلقین، شعر


اس خاکے کے تیار کرچکنے کے بعد جلسے کے دن تک ہر روز اس پر نظر ڈالتا رہا اور آئینے کے سامنے کھڑے ہوکر معرکہ آرا فقروں کی مشق کرتا رہا۔ نمبر۳ کے بعد کی مسکراہٹ کی خاص مشق بہم پہنچائی۔ کھڑے ہو کر دائیں سے بائیں اور بائیں سے دائیں گھومنے کی عادت ڈالی تاکہ تقریر کے دوران میں آواز سب تک پہنچ سکے اور سب اطمینان کے ساتھ ایک ایک لفظ سن سکیں۔
مریدپور کا سفر آٹھ گھنٹے کا تھا۔ رستے میں سانگا کے اسٹیشن پر گاڑی بدلنی پڑتی تھی۔ انجمن نوجوانان ہند کے بعض جوشیلے ارکان وہاں استقبال کو آئے ہوئے تھے۔ انہوں نے ہار پہنائے۔ اور کچھ پھل وغیرہ کھانے کو دیئے۔ سانگا سے مریدپور تک ان کے ساتھ اہم سیاسی مسائل پر بحث کرتا رہا۔ جب گاڑی مریدپور پہنچی تو اسٹیشن کے باہر کم از کم تین ہزار آدمیوں کا ہجوم تھا۔ جو متواتر نعرے لگا رہا تھا۔ میرے ساتھ جو والنٹیئر تھے، انہوں نے کہا، سر باہر نکالئے، لوگ دیکھنا چاہتے ہیں۔ میں نے حکم کی تعمیل کی۔ ہار میرے گلے میں تھے۔ ایک سنگترہ میرے ہاتھ میں تھا، مجھے دیکھا تو لوگ اور بھی جوش کے ساتھ نعرہ زن ہوئے۔ بمشکل تمام باہر نکلا۔ موٹر پر مجھے سوار کرایاگیا۔ اور جلوس جلسہ گاہ کی طرف پایا۔

جلسہ گاہ میں داخل ہوئے، تو ہجوم پانچ چھ ہزار تک پہنچ چکا تھا۔ جو یک آواز ہو کر میرا نام لے لے کر نعرے لگاتا رہا تھا۔ دائیں بائیں، سرخ سرخ جھنڈیوں پر مجھ خاکسار کی تعریف میں چند کلمات بھی درج تھے۔ مثلاً ہندوستان کی نجات تمہیں سے ہے۔ مریدپور کے فرزند خوش آمدید۔ ہندوستان کو اس وقت عمل کی ضرورت ہے۔
مجھ کو اسٹیج پر بٹھایا گیا صدر جلسہ نے لوگوں کے سامنے مجھے سے دوبارہ مصافحہ کیا اور میرے ہاتھ کو بوسہ دیا اور پھر اپنی تعارفی تقریر یوں شروع کی

حضرات ہندوستان کے جس نامی اور بلند پایہ لیڈر کو آج جلسے میں تقریر کرنے کے ليے بلایا گیا ہے۔۔۔


مریدپور کا شہر ان پر جتنا بھی فخر کرے کم ہے ہر صدی اور ہر ملک میں صرف چند ہی آدمی ایسے پیدا ہوتے ہیں، جن کی ذات نوع انسان کے ليے۔۔۔
خدایا اب میں کیا کروں گا؟ ایک تو ہندوستان کی حالت کا نقشہ کھینچنا ہے۔ اس سے پہلے یہ بتانا ہے، کہ ہم کتنے نالائق ہیں۔ نالائق کا لفظ تو غیرموزوں ہوگا، جاہل کہنا چاہیئے، یہ ٹھیک نہیں، غیرمہذب۔

ان کی اعلیٰ سیاست دانی، ان کا قومی جوش اور مخلصانہ ہمدردی سے کون واقف نہیں۔ یہ سب باتیں تو خیر آپ جانتے ہیں، لیکن تقریر کرنے میں جو ملکہ ان کو حاصل ہے۔۔۔

ہاں وہ تقریر کا ہے سے شروع ہوتی ہے؟ ہندومسلم اتحاد پر تقریر چند نصیحتیں ضرور کرنی ہیں، لیکن وہ تو آخر میں ہیں، وہ بیچ میں مسکرانا کہاں تھا؟

میں آپ کو یقین دلاتا ہوں، کہ آپ کے دل ہلا دیں گے، اور آپ کو خون کے آنسو رلائیں گے۔۔۔

صدر جلسہ کی آواز نعروں میں ڈوب گئی دنیا میری آنکھوں کے سامنے تاریک ہورہی تھی اتنے میں صدر نے مجھ سے کچھ کہا مجھے الفاظ بالکل سنائی نہ دیئے۔ اتنا محسوس ہوا کہ تقریر کا وقت سر پر آن پہنچا ہے۔ اور مجھے اپنی نشست پر سے اٹھنا ہے۔چنانچہ ایک نامعلوم طاقت کے زیراثر اٹھا۔ کچھ لڑکھڑایا، پھر سنبھل گیا۔ میرا ہاتھ کانپ رہا تھا۔ ہال میں شور تھا، میں بیہوشی سے ذرا ہی دور تھا۔ اور نعروں کی گونج ان لہروں کے شور کی طرح سنائی دے رہی تھی جو ڈوبتے ہوئے انسان کے سر پر سے گزر رہی ہوں۔ تقریر شروع کہاں سے ہوتی ہے؟ لیڈروں کی خودغرضی بھی بیان کرنی ہے۔ اور کیا کہنا ہے؟ ایک کہانی بھی تھی بگلے اور لومڑی کی کہانی۔ نہیں ٹھیک ہے دو بیل۔۔۔


پیارے ہم وطنو

آواز خلاف توقع بہت ہی باریک اور منحنی سی نکلی۔ ایک دو شخص ہنس دیئے۔ میں نے گلے کو صاف کیا تو اور کچھ لوگ ہنس پڑے۔ میں نے جی کڑا کرکے زور سے بولنا شروع کیا۔ پھیپھڑوں پر یک لخت جو یوں زور ڈالا تو آواز بہت ہی بلند نکل آئی، اس پر بہت سے لوگ کھل کھلا کر ہنس پڑے۔ ہنسی تھمی، تو میں نے کہا۔

پیارے ہم وطنو

اس کے بعد ذرا دم لیا، اور پھر کہا، کہ

پیارے ہم وطنو

کچھ نہ آیا، کہ اس کے بعد کیا کہنا ہے۔ سینکڑوں باتیں دماغ میں چکر لگارہی تھیں، لیکن زبان تک ایک نہ آتی تھی۔
پیارے ہم وطنو

اب کے لوگوں کی ہنسی سے میں بھنا گیا۔ اپنی توہین پر بڑا غصہ آیا۔ ارادہ کیا، کہ اس دفعہ جو منہ میں آیا کہہ دوں گا، ایک دفعہ تقریر شروع کردوں، تو پھر کوئی مشکل نہیں رہے گی۔

پیارے ہم وطنوں بعض لوگ کہتے ہیں کہ ہندوستان کی آب و ہوا خراب یعنی ایسی ہے، کہ ہندوستان میں بہت سے نقص ہیں۔۔۔ سمجھے آپ؟ وقفہ۔۔۔ نقص ہیں۔ لیکن یہ بات یعنی امر جس کی طرف میں نےاشارہ کیا ہے گویا چنداں صحیح نہیں۔ قہقہہ

حواس معطل ہو رہے تھے، سمجھ میں نہ آتا تھا، کہ آخر تقریر کا سلسلہ کیا تھا۔ یک لخت بیلوں کی کہانی یاد آئی، اور راستہ کچھ صاف ہوتا دکھائی دیا۔

ہاں تو بات دراصل یہ ہے، کہ ایک جگہ دو بیل اکھٹےرہتے تھے، جو باوجود آب وہوا اور غیر ملکی حکومت کے۔ زور کا قہقہہ
یہاں تک پہنچ کر محسوس کیا، کہ کلام کچھ بےربط سا ہو رہا ہے۔ میں نے کہا، چلو وہ لکڑی کے گٹھے کی کہانی شروع کردیں۔

مثلاً آپ لکڑیوں کے ایک گٹھے کو لیجیئے لکڑیاں اکثر مہنگی ملتی ہیں۔ وجہ یہ ہے کہ ہندوستان میں افلاس بہت ہے۔ گویا چونکہ اکثر لوگ غریب ہیں، اس لئے گویا لکڑیوں کا گٹھا یعنی آپ دیکھئے نا۔ کہ اگر۔ بلند اور طویل قہقہہ

حضرات اگر آپ نے عقل سے کام نہ لیا تو آپ کی قوم فنا ہو جائے گی۔ نحوست منڈلا رہی ہے۔ قہقہے اور شور وغوغا۔۔۔ اسے باہر نکالو۔ ہم نہیں سنتے ہیں۔

شیخ سعدی نے کہا ہے۔ کہ

چو از قوم یکے بیدانشی کرد

آواز آئی کیا بکتا ہے۔ خیر اس بات کو جانے دیجیئے۔ بہرحال اس بات میں تو کسی کو شبہ نہیں ہوسکتا۔ کہ
آ عندلیب مل کے کریں آہ وزاریاں

اس شعر نے دوران خون کو تیز کردیا، ساتھ ہی لوگوں کا شور بھی بہت زیادہ ہوگیا۔ چنانچہ میں بڑے جوش سے بولنے لگا


لیکن لوگوں کا غوغا اور قہقہے اتنے بلند ہوگئے کہ میں اپنی آواز بھی نہ سن سکتا تھا۔ اکثر لوگ اُٹھ کھڑے ہوئے تھے۔ اور گلا پھاڑ پھاڑ کر کچھ کہہ رہے تھے۔ میں سر سے پاؤں تک کانپ رہا تھا۔ ہجوم میں سے کسی شخص نے بارش کے پہلے قطرے کی طرح ہمت کرکے سگریٹ کی ایک خالی ڈبیا مجھ پر پھینک دی۔ اس کے بعد چار پانچ کاغذ کی گولیاں میرے اردگرد اسٹیج پر آگریں، لیکن میں نے اپنی تقریر کا سلسلہ جاری رکھا۔

حضرات تم یاد رکھو۔ تم تباہ ہوجاؤ گے تم دو بیل ہو۔۔۔
لیکن جب بوچھاڑ بڑھتی ہی گئی ، تو میں نے اس نامعقول مجمع سے کنارہ کشی ہی مناسب سمجھی۔ اسٹیج سے پھلانگا، اور زقند بھر کے دروازے میں باہر کا رخ کیا، ہجوم بھی میرے پیچھے لپکا۔ میں نے مڑ کر پیچھے نہ دیکھا۔ بلکہ سیدھا بھاگتا گیا۔ وقتاً فوقتاً بعض نامناسب کلمے میرے کانوں تک پہنچ رہے تھے۔ ان کو سن کر میں نے اپنی رفتار اور بھی تیز کردی۔ اور سیدھا اسٹیشن کا رخ کیا، ایک ٹرین پلیٹ فارم پر کھڑی تھی میں بےتحاشہ اس میں گھس گیا، ایک لمحے کے بعد وہ ٹرین وہاں سے چل دی۔




یوسف ناظم

آدمی کا پیٹ،آدمی کے جسم کا سب سےطاقتورحصہ ہے۔آدمی کا دل ودماغ اس کی گویائی اورسماعت اوراس کا ضمیر سب پیٹ کی رعیت ہیں۔ دنیا کے آدھے سے زیادہ جرائم کی بنیاد یہی پیٹ ہے۔ فلسفہ اورمنطق جیسےعلوم کےعلاوہ ادب اور شاعری بھی درد شکم ہی کی پیداوار ہے۔ آدمی کے اس پیٹ کے دیگر احوال یہ ہیں کہ یہ ہر قسم کے جانوروں، پرندوں، پھلوں اور ترکاریوں کا گودام ہے۔ان اشیائے خوردنی میں یوں تو سبھی چیزیں آدمی کو بھاتی ہیں لیکن ان میں مرغ و ماہی اس کے بڑے شوق کی چیزیں ہیں اور آدمی کی عمر کچھ ہی کیوں نہ ہو ان دو چیزوں کے دیدار ہی پرنہیں ان کے ذکر پر بھی اس کی رال ضرور ٹپکتی ہے۔ ان دنوں میں مچھلی کو بطور غذا فوقیت حاصل ہے کیونکہ یہ ہمیشہ نہاتی دھوتی رہتی ہیں جب کہ مرغ اتنا صفائی پسند نہیں ہوتا۔ مچھلیاں عادات و اطوار کے اعتبار سے بھی مضبوط کیریکٹر کی حامل مانی گئی ہیں۔ ان کے متعلق ایسی ویسی باتیں کبھی سننے میں نہیں آئیں۔ اس کے برخلاف مرغ یہ عام طور پر واحد ہی ہوتا ہے اور مرغیوں کی بے تکلفی بلکہ بے حجابی عام بات ہے۔ سچ پوچھا جائے تو اب صرف مچھلیاں ہی قدیم مشرقی تہذیب کی نام لیوارہ گئی ہیں۔ ان کی اسی خوبی اور اس خوبی کے علاوہ دیگر اوصاف حمیدہ کی بنا پر مچھلیوں کو جل ترکاری مانا گیا ہے جل پری تو وہ ہوتی ہی ہیں ترکاری جیسی معصوم اور بے ضرر صنف میں شامل کیے جانے کی وجہ سے ترکاری نوش لوگوں کے حلقے میں بھی مچھلی بے حد مقبول ہے۔ بلکہ ساحلی علاقے کے لوگ اسی ایک زندہ اور فعال ترکاری کے شیدائی ہیں۔ وہ سیلابوں میں بہہ جانا پسند کرتے ہیں لیکن مچھلیوں سے دور نہیں رہنا چاہتے۔

مچھلی اپنی شہرت کا خود انتظام کر لیتی ہے اور پکنے پر کسی میڈیا کی مدد لیے بغیر دور دور تک اپنی خوشبو پھیلائی ہے۔اس کی خوشبو سونگھ کر پڑوس میں لوگ کف افسوس ملتے ہیں کہ ہم نے کیوں اتنے اچھے پڑوسیوں سے تعلقات بگاڑلیے۔ہمارے تعلقات خوشگوار ہوتے تو ہم صرف اس خوشبو کے نہیں مصدر خوشبو کے بھی حق دار ہوتے۔مرغ پر مچھلی کی فوقیت کی ایک وجہ یہ بھی ہے کہ مچھلی سے نمٹنے کے لیے نقلی دانت نہیں بنوانے پڑتے۔ اس لحاظ سے مرغ کافی مہنگا پڑتا ہے۔ اہل زبان لوگ مچھلی ہی کو پسند کرتے ہیں۔ مرغ کے ساتھ ایک وقت یہ بھی ہے کہ ڈش سے مرغ کی ٹانگ نکل جائے تو ایسامعلوم ہوتا ہے کہ محفل کی شمع بجھ گئی۔ لیکن مچھلی کسی قسم کا غم انگیز ماحول نہیں پیدا کرتی۔ اس کا ہر حصہ بیت الغزل ہوتا ہے —سرتو مطلع ہوتا ہی ہے۔

مچھلی میں کانٹےضرور ہوتے ہیں لیکن کانٹے تو گلاب کی شاخ میں بھی ہوتے ہیں اور یوں بھی مچھلی، بوقت طعام آپ کی پوری توجہ چاہتی ہے۔ اسے کھاتے وقت اس کا مطالعہ کرنا چاہئے۔ ویسے اعلیٰ ذات کی مچھلیاں بھی ہوتی ہیں جن میں کانٹے نہیں ہوتے۔یہ مچھلیاں اعلیٰ ذات کے آدمیوں سے بہتر ہوتی ہیں۔ یہ کوئی ضرر نہیں پہنچاتیں۔ محبوباؤں اور شاعروں کو صرف ایسی ہی مچھلی کھانی چاہئے شاعر کو اس لیے کہ اگر مچھلی کا کوئی نامعقول کانٹا ان کے حلق میں پھنس گیا تو وہ سمن کلیاں میں اپنا کلام کیسے بنا سکیں گے۔

مچھلیوں کے اوصاف کی فہرست میں ایثار اور قربانی کے جذبات بھی شامل ہیں۔مچھلیاں غیر معمولی حد تک جاں نثار ہوتی ہیں اس لیے ہر چھوٹی مچھلی بڑی مچھلی غذا کے کام آتی ہےمرغوں میں یہ وصف سرے سے معدوم ہوتا ہے وہ پیدائشی خود غرض ہوتے ہیں

مچھلیاں ہمیشہ پانی پیتی ہیں لیکن مرغ عام طور پر صرف ذبح ہوتے وقت پانی پیتے ہیں۔ زندگی میں بھی پیتے ہوں گے لیکن ان کی زیادہ توجہ کھانے ہی کی طرف ہوتی ہے۔مچھلیاں پانی کے ذائقے کی بھی پروا نہیں کرتیں۔ وہ پانی سے افلاطونی عشق کرتی ہیں۔پانی میٹھا ہو یا کھارا وہ کسی بھی پانی کے ساتھ گزارا کر لیتی ہیں۔ یہ شرافت کی نشانی ہے اور مرغیاں ہیں کہ نمکین پانی کا ایک قطرہ نہیں سہہ سکتیں۔ شاید وہ جانتی ہیں کہ نمکین پانی سے صرف غرارہ کیا جاتا ہے۔

مچھلی بہت خاموش اور پرسکون شخص ہوتی ہے۔ یہ بولتی ہی نہیں۔ جانتی ہے اس نقارخانے میں کس کی آواز سنی جاتی ہے جو اس کی سنی جائے گی۔ مرغیاں اس معاملے میں دادوبیداد سے بے نیاز ہوتی ہیں۔ بولے چلی جائیں گی۔ جس گھر میں مرغیاں موجود ہوں اس گھر میں شور کے لیے بچوں کی ضرورت نہیں ہوتی۔ مرغیوں کے شور سے بچنے کے لیے لوگ فلمی گانوں کے ریکارڈ اور لاؤڈاسپیکر کا انتظام کرتے ہیں۔ مرغیاں دوپہر کے وقت خاص طور پر بہت بولتی ہیں اور اونچا بولتی ہیں۔ کسی کو قیلولہ نہیں کرنے دیتیں۔


صوری اعتبار سے بھی مرغیوں کے مقابلے میں مچھلیاں زیادہ قابل دید ہوتی ہیں۔ ان کی طرف نظر بھر کر دیکھا جاسکتا ہے۔ مرغیاں حسن وجمال سے محروم ہوتی ہیں اور دیکھنے میں بھی غذا ہی دکھائی دیتی ہیں۔ مرغیاں اور مچھلیاں دونوں پالی جاسکتی ہیں لیکن دل صرف مچھلیوں سے بہلتا ہے کیونکہ پالی جانے والی مچھلیاں تو اور بھی مہ جبین ہوتی ہیں۔ یہ کہنا تو غلط ہوگا کہ خوب صورتی ان پر ختم ہوجاتی ہے۔ لیکن ان—میں سے چند واقعی مس ورلڈ ہوتی ہیں۔ قدرت نے ان مچھلیوں کے لیے نہایت بیش قیمت رنگ استعمال کیے ہیں۔ اور ان کے کئی دیدہ زیب ڈیزائن بنائے ہیں۔ ان کے برعکس ساری کی ساری مرغیاں ایک سی دکھائی دیتی ہیں اور ان میں سے کچھ تو صرف بھرتی کی ہوتی ہیں۔ لیکن مرغیوں میں یہ خوبی ضرور ہوتی ہے کہ یہ سب پرولتاری طبقے سے تعلق رکھتی ہیں اور ان میں بورژوائی عادتیں نہیں ہوتیں۔ یہ اپنی رہائش کے معاملے میں بہت قناعت پسند ہوتی ہیں۔ انھیں شیشے کا گھر نہیں چاہئے۔ یہ بے چاری، جھانپ یا زیادہ سے زیادہ دیودار کے بوسیدہ تختوں سے بنے ہوئے ڈربوں پر اکتفا کر لیتی ہیں۔ رہائش کے علاوہ غذا کے سلسلے میں بھی مچھلیوں کے مطالبات بہت ہیں جو سب کے سب پورے کرنے پڑتے ہیں۔ اس کے باوجود یہ ڈوب مرتی ہیں۔

لذت کام و دہن کے علاوہ، مرغیاں اہل دانش کے غوروفکر کا بھی مرکز رہی ہیں اور مفکرین ہمیشہ اس فکر میں مبتلا رہے کہ مرغی پہلے پیدا ہوئی یا انڈا۔ اس قسم کا ناجائز سوال مچھلیوں کے بارے میں کبھی نہیں پوچھا گیا۔ یہی تو عوامی طبقے کی مصیبت ہے مرغیوں کی ایک اور نفسیاتی الجھن جو زیر بحث رہتی ہے یہ ہے کہ مرغی انڈا دیتے وقت انڈر گراونڈ کیوں چلی جاتی ہے۔ مرغیوں کی فطرت کا یہ تضاد کسی بھی دانشور کی سمجھ میں نہیں آیا۔ اس نکتے سے یہ بات بہرحال ثابت ہوتی ہے کہ کامپلیکس صرف انسانوں کی اجارہ داری نہیں مرغیاں بھی اس میں برابر کی شریک ہیں۔



مرغیاں بظاہر کھلنڈری ہوتی ہیں لیکن ان میں ذمہ داری کا جذبہ کوٹ کوٹ کربھرا ہوتا ہے اورجب بھی کسی مرغی کو افزایش نسل کے کام پر مامور کیا جاتا ہے وہ دنیاوی مشاغل اور لہو و لعب سے کنارہ کش ہو کر پوری توجہ کے ساتھ یہ فرض انجام دیتی ہے اور کچھ ہی دنوں میں سارے گھر میں مرغی کے ڈیڑھ دو درجن بچے ہنستے کھیلتے نظر آتے ہیں ان بچوں کے بارے میں یہ کہا جاسکتا ہے کہ یہ ہمیشہ سر بلند پیدا ہوتے ہیں اور دنیا میں آنے کے لیے خود ہی راستہ ہموار کرتے ہیں۔ ان کی چونچ جو ٹھونگ کہلاتی ہے،انھیں تاریکی سے روشنی میں لاتی ہے۔ کیا تعجب آٹومیشن کا خیال یہیں سے لیا گیا ہو۔
ساری مخلوق خدا وندی میں سپیدۂ سحر کا کوئی سچا عاشق ہے تو وہ یہی مرغ ہے مرغ کی بانگ ہی اس کی نجات کا باعث ہوگی ورنہ اس کے کرتوت سب جانتے ہیں۔



مشاعرےاورمجرےکا فرق
مجتبیٰ حسین

حضرت خمار بارہ بنکوی ماشاءاللہ اب اسی 82کے پیٹے میں ہیں۔اور پچھلے ساٹھ برسوں سے ملک کے مشاعروں میں حصہ لے رہے ہیں۔ یہ کہا جائے تو بیجا نہ ہوگا کہ جتنے مشاعرے انہوں نے پڑھے ہیں، اتنی تو کتابیں بھی ہم نے نہ پڑھی ہوں گی۔اپنی عمر، تجربہ اورعلم کےاعتبار سے ان کا شمار ہمارے بزرگوں میں ہوتا ہے۔ اور وہ ہمارے پسندیدہ شاعروں میں سے ہیں۔ لیکن کبھی کبھی حالات ایسےپیدا ہوجاتے ہیں کہ بزرگوں سے اختلاف کرنا ضروری ہوجاتا ہے۔ سرظفراللہ خان نے ایک بار پطرس بخاری سے پوچھا‘‘بتائیے کے طنبورے اور تان پورے میں کیا فرق ہوتا ہے؟’’اس پر پطرس بخاری نے سر ظفراللہ خاں سے پوچھا ‘‘حضور یہ بتائیے کہ اب آپ کی عمر کیا ہے؟’’سر ظفراللہ خاں بولے‘‘پچھتر75 برس کا ہوچکاہوں۔’’یہ سن کر پطرس بخاری نے نہایت اطمینان سے کہا‘‘حضورجب آپ نے اپنی زندگی کے پچھتر برس طنبورے اور تان پورے کا فرق جانے بغیرگذاردیئے تو پانچ دس برس اورصبرکر لیجئے۔ ایسی بھی کیا جلدی ہے۔’’خمار بارہ بنکوی نےاب جو یہ کہا ہے کہ موجودہ دور کی شاعرات نے مشاعرے اورمجرے کے فرق کو ختم کردیا ہے اور یہ کہ مشاعروں میں شرکت کرنے سے اب ان کی عمر گھٹنے لگی ہے تو اس سلسلہ میں ہماری دست بستہ عرض یہ ہے کہ وہ ایسی غیرضروری باتوں پرغورکرکےاپنی عمرکو مزید گھٹنے نہ دیں۔ یہ کیا ضروری ہے کہ وہ اپنی عمر کو بڑھانے کی آس میں مشاعروں میں شرکت کرتے رہیں۔ مانا کہ خمار بارہ بنکوی ہمارے بزرگ ہیں لیکن ہم ان کے اس بیان سے اتفاق نہیں کرتے کہ آج کی شاعرات نے مشاعرے اورمجرے کےفرق کوختم کردیا ہے کیونکہ ہماراخیال ہےکہ مشاعرےاورمجرے میں اب بھی ایک واضح فرق موجود ہے۔وہ اس طرح کہ مجرے میں طوائفیں اس طرح بن سنورکراورسج دھج کر پیش نہیں ہوتیں جیسی ہماری خاتون شعراء مشاعروں میں جلوہ گر ہوتی ہیں۔
ماشاءاللہ ہم نے بھی دنیا دیکھی ہے اورہم عمر کی اس منزل میں ہیں جہاں ہم اپنی عمر کے ہند سے کاغذ پرلکھتے ہیں تو یہ ہندے تک ایک دوسرےسےمنہ موڑے ہوئے نظر آتے ہیں۔ کہنے کا مطلب یہ ہے کہ ہماری عمراب خدا کے فضل سے 62برس کی ہو چکی ہے اور ذرا ملاحظہ فرمائیں کہ 2 اور 6 کے ہندسوں میں کیسی ان بن پیدا ہو چکی ہے کہ ایک کا منہ مغرب کی طرف تو دوسرے کا مشرق کی طرف۔ عمر کی یہ وہ منزل ہوتی ہے جہاں آدمی نہ صرف اپنے گناہوں کی معافی مانگنے لگتا ہے بلکہ اپنے گناہوں کا اعتراف بھی کر لیتا ہے۔ خمار صاحب نے ہوسکتا صرف مشاعروں میں شرکت کی ہو لیکن ہم نےاپنی زندگی میں جو خمار صاحب کی عمر کے لحاظ سے مختصرہی کہلائے گی مشاعروں اور مجروں دونوں میں شرکت کی ہے بلکہ ایک مجرے والی کے گھرپرمشاعروں کی صدارت بھی کی ہے۔ جوانی میں آدمی کیا نہیں کرتا۔ یہ 1968ء کی بات ہے۔ اب آپ سے کیا چھپائیں کہ اس مجرے والی کے ہاں، جو ادب کا بہت اچھا ذوق رکھتی تھی مشاعرہ رات میں دس بجے مقرر ہوتا تھا تو ہم آٹھ بجے ہی مشاعرہ کی صدارت کرنے کے لئے پہنچ جاتے تھے۔ مشاعرہ تو رات کے بارہ بجے برخواست ہوجاتا تھا لیکن ہماری صدارت بسا اوقات رات میں دو بجے تک جاری رہتی تھی۔ سامعین کے لئے شطرنجیاں بعد میں بچھتی تھیں، پہلے مسند صدارت بچھائی جاتی تھی جو سب سےآخرمیں اٹھائی جاتی تھی۔ خدا جھوٹ نہ بلوائےان مشاعروں میں بھی ہم نے ہمیشہ شعرہی سنے۔کبھی مجرانہیں دیکھا جبکہ آج کےمشاعروں میں ہم بعض خاتون شعراء کی عنایت سے مشاعرہ کم سنتے ہیں اورمجرا زیادہ دیکھتے ہیں۔ دوسری بات یہ کہ ہم نے مجرے والیوں کو کبھی اتنا بے باک بلکہ بے باق، بے حیا، بے شرم مگرساتھ ہی ساتھ ایسا بے پناہ نہیں پایا جیسا کہ مشاعروں میں ہماری بعض شاعرات نظرآتی ہیں۔ خدا کی قسم مجرے والیاں تو بے حد شریف، پاکباز اورحیادارہوتی ہیں۔ ان بیچاری شریف بیبیوں کو تو اپنے گانے بجانے سے مطلب ہوتا ہے جب کہ بعض شاعرات کی شاعری میں شاعری کی اتنی اہمیت نہیں ہوتی جتنی کہ‘‘ماورائےشاعری’’کی ہوتی ہے۔ ان کا سارا دارومدا ‘‘ماورائے شاعری’’پر ہی ہوتا ہے۔ ہمارے ایک ندیدے دوست ہیں جنہوں نے پانچ چھ برس پہلے ایک مشاعرہ میں ایسی ہی کسی ‘‘ماورائے شاعری شاعرہ’’کو سننے کے بعد آنکھیں پھاڑپھاڑ کر ہم سے کہا تھا‘‘بخدا کیا شعر کہتی ہے کہ بس دیکھتے رہ جائیے۔’’ ہم نے کہا‘‘مگرشعرکاتعلق دیکھنے سے نہیں سننے سے ہوتا ہے۔’’بولے‘‘مگر اس شاعرہ کا یہی تو کمال ہے کہ اس کے شعر سننے کے نہیں دیکھنے کے ہوتے ہیں۔بالکل ہاتھی کے دانتوں والا معاملہ ہے۔ بہرہ آدمی بھی اس کے کلام کو آسانی سے سمجھ سکتا ہے۔ شاعری ہوتوایسی۔ بعضے شعرتوایسے نکالتی ہے کہ بلا مبالغہ شعروں سے لپٹ جانے اورانہیں اپنی بانہوں میں سمیٹ لینے کوجی چاہے۔ اردو میں آج تک کسی نے ایسے شعر نہیں کہے تھے۔ یہی وجہ ہے کہ اس کے شعروں سے کما حقہ لطف اندوز ہونے کے لئے آنکھوں کا زیادہ سے زیادہ اور کانوں کا کم سے کم استعمال کرنا پڑتا ہے۔ اگراس کی شاعری کانوں سے سنی جائے تو ہوسکتا ہے کہ بعض مصرعے بحر سے خارج نظرآئیں، وزن بھی کہیں کہیں گررہا ہو۔ لیکن اگرآپ اپنی آنکھوں سے اسے دیکھیں تو واللہ و ہ سراپا پابند بحرنظرآتی ہے۔ وزن میں ایسی جکڑی ہوئی اور تنی ہوئی ہے کہ خود دیکھنے والے کا وزن گر گرجائے اور سنبھالے نہ سنبھلے۔ وہ ترنم سے کلام نہیں سناتی بلکہ کلام سے ترنم سناتی ہے۔ صرف وہ ہی نہیں بولتی بلکہ اس کا انگ انگ بولتا ہے۔ شعراس کے سالم بدن میں مچلنے اورتھرکنے، ٹھمکنے اور ہمکنے لگتا ہے اورشعرکا مطلب اس کے پورے سیاق وسباق کے ساتھ اس کی خمار آلودہ آنکھوں میں یوں چھلکنے لگتا ہے کہ دیکھنے والا آنکھ مارے بنا نہیں رہ سکتا۔ ہائے ہائے ظالم شعر سناتی ہے تو لگتا ہے کہ خود سراپاغزل بن گئی ہے۔’’

الغرض ہمارے ندیدے دوست نےاُس شاعرہ کے بارے میں اور بھی بہت سی باتیں کہی تھیں لیکن ہم انہیں یہاں مزید اس لئے بیان نہیں کریں گےکہ انہیں لکھنے میں بیٹھے ہیں توخود ہماری طبیعت کے مچلنےاوربہکنے کےآثارنمودار ہونے لگے ہیں۔ اس لئے اپنے ندیدے دوست کے بیان کو ہم یہاں ختم کرتے ہیں۔

ابھی پچھلے مہینہ ہمارے دوست اور اردو کے بہی خواہ پروفیسر ستیہ پال آنند نے ہمیں امریکہ سے خط لکھا تھا، جس میں ایک مشاعرہ کی روداد بیان کی گئی تھی۔انہوں نے بتایا تھا کہ امریکہ کے ایک مشاعرہ میں ایسی ہی ایک شاعرہ جب کلام سنانے لگی تو ایک سامع کو جو حاضرین میں بیٹھا ہوا تھا اس کا کوئی شعر اتنا پسندآیا کہ اس نے اظہار پسندیدگی کے طور پر محفل میں بیٹھے بیٹھے ہی شاعرہ کو دور ہی سے دس ڈالر کا کرنسی نوٹ دکھایا۔ اس پرشاعرہ ڈائس سے اترکرخراماں خراماں دس ڈالر کو حاصل کرنے کی غرض سے کرنسی نوٹ کے پاس گئی۔ اسے حاصل کیا اور کرنسی نوٹ کو سینہ کےعین اوپرمگر بلاؤز کے اندر رکھتے ہوئے پھر سے وہی شعر سنانا شروع کردیا۔ ذرا غور کیجئے کہ سامع نے ‘‘مکررارشاد’’کا کیا خوبصورت نعم البدل دریافت کیا ہے۔ سچ ہے امریکی ڈالرمیں بڑی طاقت ہوتی ہے۔

ہمیں اس وقت اپنی جوانی کے دنوں کے ایک صحافی دوست یاد آگئے جو ان دنوں سعودی عرب میں نہایت کامیاب اورشریفانہ زندگی گذاررہے ہیں۔ بالکل اسم بامسمیٰ بن گئے ہیں۔جوانی کے دنوں میں انہیں ہمیشہ کوئی نہ کوئی نئی بات سوجھتی تھی۔ آج سے تیس پینتیس برس پہلےانہوں نے حیدرآباد کے رویندرابھارتی تھیٹر میں ایک ایسا مشاعرہ منعقد کیا تھا جس میں صرف خاتون شعراء نے شرکت کی تھی اورجس میں ان کےکہنے کے مطابق ملک بھر کی ممتازخاتون شعراء شریک ہوئی تھیں۔ ہمیں اب بھی ان خاتون شعراءکےکچھ نام یاد ہیں جیسےناز کانپوری، پونم کلکتوی، سلطانہ بارہ بنکوی، زیبا مرادآبادی، نجمہ ناگپوری، چترا بھوپالی وغیرہ۔ مشاعرہ سے پہلے اخباروں میں بطور تشہیران شاعرات کی جان لیوا تصویریں جن کے تراشے پچھلے سال تک ہمارے پاس محفوظ تھے کچھ ایسے اہتمام سے شائع ہوئیں کہ کئی ثقہ اور سنجیدہ حضرات نے بھی اس مشاعرہ میں شرکت کو ضروری سمجھا۔ ایسے حضرات میں ہم بھی شامل تھے۔مشاعرہ کچھ اتنا کامیاب رہا کہ رویندر بھارتی تھیٹر کی چھتوں کا اڑنا باقی رہ گیا تھا۔ چھتیں اس لئے بھی نہیں اڑیں کہ ان دنوں یہ تھیٹر نیا نیا بنا تھا اور مضبوط بھی تھا۔ مشاعرہ کے بعد ہم کسی وجہ سے کچھ دیر رک گئے اور جب باہر نکلے تو دیکھا کہ مشاعرہ گاہ کے باہر زیبا مرادآبادی، نجمہ ناگپوری،اور پونم کلکتوی ایک رکشا والے سے حیدرآباد کے ایک مخصوص محلہ تک چلنے کے لئے کرائے کے مسئلے پرتکرارکررہی ہیں۔ سچ پوچھئے تواس مشاعرہ میں ہمیں مشاعرہ کا ہی لطف آیا تھا مجرے کا نہیں۔ تیس پینتیس برس میں ہمارے ہاں مشاعرہ کی روایت اس مقام پر پہنچ گئی ہے جہاں مجرہ پیچھے رہ گیا ہے اورمشاعرہ آگے کو نکل گیا ہے۔ اس لئے کہ مجرے کے کچھ آداب ہوتے ہیں جن کا اب تک بھی پاس ولحاظ رکھا جاتا ہے لیکن مشاعرہ کے آداب جو کبھی ہوا کرتے تھے اب باقی نہیں رہے۔

حضرت خماربارہ بنکوی سے ہمیں دلی ہمدردی ہے کہ ایسے مشاعروں میں جاکران کی عمربڑھنے کے بجائے کم ہونےلگی ہے۔ ہم تو خیرکبھی بھی کسی مشاعرہ میں یہ سوچ کرنہیں گئے کہ یہاں جانے سے ہماری عمر بڑھے گی۔ اگر مشاعروں میں جانے سے عمر بڑھ سکتی تو علم طب نے آج اتنی ترقی نہ کی ہوتی۔ ہر کوئی ہسپتال جانے کے بجائے مشاعرہ میں بھرتی ہوجاتا ۔ ہم تو خیر خود بھی شاعر نہیں ہیں اورنہ ہی شاعری سے کوئی دلچسپی رکھتے ہیں۔ بس کبھی کبھار بعض مخصوص شاعرات کو دیکھنے کے لئے مشاعروں میں چلے جاتے ہیں۔ ہمیں نہیں پتہ کہ اس سے ہماری عمر بڑھتی ہے یا گھٹتی ہے۔ لیکن اتنا ضرورجانتے ہیں کہ ہم اپنے آپ کو پھر سے جوان محسوس کرنے لگتے ہیں۔ اب بھلا بتائیے اس عمرمیں یہ ایک تبسم بھی کسے ملتا ہے۔



نتیجہ غالب شناسی کا
یوسف ناظم

مرزا غالب جتنے بڑے شاعر تھے اتنے ہی بلکہ اس سے کچھ زیادہ ہی دانشمند اور دور اندیش آدمی تھے۔ انھیں معلوم تھا کہ ایک وقت ایسا آئے گا جب ان کے وطن میں ان کا کلام سخن فہموں کے ہاتھوں سے نکل کر ہم جیسے طرف داروں کے ہاتھ پڑجائے گا اس لیے انہوں نے باکمال ہوشیاری یہ مشورہ دیا تھا کہ بھائیو میرا فارسی کلام پڑھو اور اردو کلام سے احتراز کرو کیونکہ اس میں میرا رنگ ہے نہیں۔ لیکن ان سے غلطی یہ ہوئی کہ یہ مشورہ انہوں نے بزبان فارسی دیا اور یہ شعر ان کے اردو دیوان میں شامل نہیں کیا جاسکا۔ادب بھی شطرنج کا کھیل ہے اور کون سی چال الٹی پڑے گی یہ بعد میں معلوم ہوتا ہے۔ نتیجہ یہ ہوا کہ غالب قید حیات سے تو چھوٹے لیکن بند غم سے نہیں چھوٹ سکے۔ یہ بند غم ان کے شارحین اور ناقدین کی دین ہے۔ عطائے تو لقائے تو اسے ہی کہتے ہیں۔


غنیمت ہے کہ ہمارے ہاں غالب نے لوگوں کی ازدواجی زندگی میں کوئی رخنہ نہیں ڈالا۔ وہ صرف مردانےمیں رہے۔ممکن ہےکہ اس کی یہ وجہ بھی رہی ہو کہ ہمارے ہاں خواتین کا ذوق ابھی اتنا بگڑا نہیں ہے کہ وہ غالب پر بات چیت کر کے زیور،لباس اورغیرحاضرخواتین کےعیوب جیسےاہم مسائل کو نظرانداز کردیں۔


غالب بہت مقبول شاعر ہیں اوران کے کتنے ہی مصرعے لوگوں کو ازبر ہیں۔ بہتوں کو تو پورے پورے شعر بھی یاد ہیں۔ یہ اور بات ہے کہ وہ دوسرے مصرعے کو پہلے مصرعے سے پہلے پڑھتے ہیں۔لیکن اس میں کوئی قباحت نہیں ہےکیونکہ شاعری کوئی کرکٹ کا کھیل نہیں ہے کہ دوسری اننگ پہلی اننگ کے بعد ہی کھیلی جائے۔ یوں بھی غالب مصرعوں میں زیادہ پسند کیے جانے کے لائق شاعر ہیں۔ انہوں نے دس بیس مصرعے تو اس غضب کے کہے ہیں کہ ہرضرورت کو پوراکرتے ہیں اوراگر وہ صرف مصرعے ہی کہتے، تب بھی اتنے ہی بڑے شاعر ہوتے جتنے کہ وہ مکمل شعر کہنے کی وجہ سے ہیں۔ان کی شاعری کا یہ پہلو غالب صدی کے دوران ہم سب کے سامنے آیا۔ جشن غالب کے سلسلے میں جتنے بھی جلسے ہوئے ان سب جلسوں کے اناؤنسر غالب کے مصرعوں سے پوری طرح لیس تھے جو بھی جلسہ یا مشاعرہ ہوا اس مصرعے سے شروع ہوا۔

ع ہوئی تاخیر تو کچھ باعث تاخیر بھی تھا

صدر جلسہ کے تعارف کے سلسلے میں کہا گیا ع


پتا نہیں اس مصرعے سے اناؤنسر صاحب کی کیا مراد تھی۔ممکن ہے وہ صدر جلسہ کو خدا کی قدرت کا نمونہ کہنا چاہ رہے ہوں۔ مہمان خصوصی کی تعریف کے پل کے لیے اس مصرعے کو سنگ بنیاد قراردیا گیا۔ ع
کہتا ہوں سچ کہ جھوٹ کی عادت نہیں مجھے


غالب صدی کی وجہ سے کچھ دلدوز واقعات بھی ہوئے۔ کچھ لوگ غالب کی محبت میں اتنے آگے نکل گئے کہ واپس آنے کا راستہ بھول گئے۔ ایک صاحب نے انہی دنوں اپنا سر نیم غالبی مقرر کر لیا اور وہ مرزا احمد اللہ بیگ غالبی کہلانے لگے۔ کچھ لوگ تو انھیں غالباً بھی کہتے تھے اس سال انہوں نے باضابطہ حلف اٹھایا تھا کہ وہ کوئی کام غالب کے دیوان سے مدد لیے بغیر نہیں کریں گے۔اتفاق سے اسی سال ان کے ہاں ایک فرزند کی ولادت عمل میں آئی۔ دوستوں نے گھرآکرمبارکباد دی تو انہوں نے مبارکباد کے جواب میں ارشاد فرمایا
مجھے دماغ نہیں خندہ ہائے بے جاکا

دوستوں میں سے کسی نے پوچھا مرزاصاحب اس مصرعے کا یہاں کیا موقع تھا۔بولے میں سب جانتا ہوں ع ہتھکنڈے ہیں چرخ نیلی فام کے

مرزا صاحب پیشے سے ڈاکٹر ہیں۔ ڈاکٹری ٹھیک ٹھاک چل رہی تھی لیکن غالب کا کچھ ایسا جنون ان پرسوارہواکہ پھریہ کہیں کے نہیں رہے، ایک معزز گھرانے کی خاتون ان سے فون پر اپنے مرض کی کیفیت بیان کر رہی تھیں۔ مریضہ نے جب ان سے کہا کہ مرزا صاحب میری کمر میں بھی درد ہوتا ہے تو مرزا صاحب نے فون پر ہی جھوم کر کہا ہاں ہاں یقیناً ہوتا ہوگا۔ع

کیا جانتا نہیں ہوں تمہاری کمر کو میں
ایک اور مریضہ کے ساتھ بھی تقریباً ایسا ہی واقعہ ہوا۔ ڈاکٹر صاحب اپنے مطب میں مریضہ کا معائنہ فرما رہے تھے اورساتھ ہی ساتھ زیر لب گنگنا رہے تھےع تجھے کس تمنا سے ہم دیکھتے ہیں۔ اس دن نہ صرف اس مریضہ کا نقش قدم ان کے سر پر پڑا بلکہ ان دونوں خواتین کے شوہروں نے انھیں عدالت میں بھی گھسیٹ لیا اور بجائے اس کے کہ مرزا صاحب راہ راست پر قدم رنجہ فرمانے کی کوشش کرتے، فخریہ فرماتے رہے ان مقدموں سے کیا ہوتا ہے۔ ع

رنگ کھلتا جائے ہے جتنا کہ اڑتا جائے ہے
ان پرغالبی رنگ چڑھا ہی گیا اورایک میٹرنٹی ہوم کے سنگ بنیاد رکھنے کے لئے جب شہرکی خاتون اول نے اپنے حنا آلودہ ہاتھوں سے مخصوص پتھرکوچھوا تومرزا صاحب نے بآوازبلند اپنے محبوب شاعر کا مصرعہ پڑھ دیا۔

ع خاک ایسی زندگی یہ کہ پتھرنہیں ہوں میں

اسی وقت ان کا نام درج رجسٹرکرلیا گیا اوراس کے بعد کچھ ایسے واقعات ہوئے کہ عشق کے بعد ہی ان کے دماغ میں خلل آگیا۔

غالب شناسی کےایسے مہلک حادثے اور بھی ہوئے ہیں لیکن غالب کے نام کا فیض بھی جاری ہے اور کبھی کبھی جی چاہتا ہے کہ کاش غالب آج ہمارے درمیان موجود ہوتے ۔ہم انھیں بڑے اہتمام سے کسی کل ہند مشاعرے میں بلواتے اورانھیں کےمعیار کے کسی اچھے اناؤنسر کا انتخاب کرتے۔ مشاعرے کے ڈائس پرانھیں کسی ڈائمنڈ جوبلی کرنے والی فلم کی ہیروئن کے بالکل متصل نہ سہی، اس کے قرب وجوار میں جگہ دیتے۔ کسی ہیرو سے ان کی گل پوشی کرواتے اور تھوڑا بہت ان کا کلام بھی سنتے۔ غالب یقیناً خوش ہوتے اورانھیں یہ شکایت نہ ہوتی کہ شاعری میں عزت نہیں ہوا کرتی۔



نئے سال کی آمد پر
ہر نیا سال اپنے وقت کا پابند ہوتا ہے اور اس مہمان کی طرح ہوتا ہے جو بالکل ٹھیک وقت پر معینہ دنوں کے لیے آتا ہے اورخاموشی سے چلا جاتا ہے۔ اس کے آنےاورجانےکونظام شمسی بھی نہیں روک سکتا۔ نئے سال اور موسم میں یہی فرق ہوتا ہے۔ ہم نے حساب کیا تو یہ نیا سال یعنی 1983ء اس صدی کے آخری اٹھارہ سالوں کا افتتاحی سال ہے یعنی اس بات کی گنجائش اب باقی نہیں رہی ہے کہ جو بچہ اب پیدا ہوگا وہ اس صدی میں قانونی طورپربالغ ہوگا اور‘اے’سرٹیفکٹ کے فلم دیکھ سکے گا۔ یہ شوق اسے اب اکیسویں صدی میں پورا کرنا ہوگا لیکن اس میں متاسف ہونے یا کسی قسم کا غم کرنے کی ضرورت نہیں ہے۔ دنیا میں ایسی بہت سی جگہیں ہیں جہاں جانے کے لیے آدمی کا بالغ ہونا ضروری نہیں اوراتفاق سے وہاں سب کچھ موجود ہوتا ہے جو ‘اے’فلموں میں بھی نہیں ہوتا۔ اور فلم تو یاں بھی بے جان چیز ہے۔

نئے سال کے لیے ہم نے اب تک کوئی منصوبہ نہیں بنایا ہے اوراس کی وجہ صرف یہ ہے کہ ہم پچھلے کئی سالوں سے بناتے رہے ہیں اوران پرعمل نہیں کرپاتے ہیں۔ ہم نے اب تک جتنے بھی منصوبے بنائے حالات حاضرہ کی روشنی میں ان کا تعلق لاٹری کے ٹکٹ سے تھا۔ہم مسلسل کئی سال سے یہ ٹکٹ خرید رہے ہیں ایک مقصد یہ بھی ہے کہ حکومت کے ہاتھ پانو مضبوط کےک جائیں اورساتھ ہی ساتھ وہ اخبارجس میں لاٹری کا نتیجہ اور ہمارا حشر چھپتا ہے، اس میں اب تک کوئی فرق نہیں آیا جو نتیجہ برسوں سے چلا آرہا ہے ویسے کا ویسا برقرار ہے۔ اس سلسلے میں ہمارے کتنے پیسے خرچ ہوئے اس کا حساب ہم نے نہیں رکھا کیونکہ یہ رقم ہمارے نقصان کی نشان دہی نہیں کرسکتی۔ ہم یہ جانتے ہیں کہ اب تک ہمارا لاکھوں کا نقصان ہو چکا ہے۔ پچھلے ہی مہینے5 لاکھ کا گھاٹا ہوا کیونکہ جس لاٹری کا ٹکٹ ہم نے خریدا تھا وہ پورے 5 لاکھ کی تھی  ٹکٹ پر چھپا تو یہی تھا اور یہ 6 ہندسوں کی رقم اب تک ہماری نظروں کے سامنے گھوم رہی ہے لیکن ایسا معلوم ہوتا ہے ع

یہ صدی دشمن ارباب ہنر ہے شاید

ہاں یہ آپ نے ٹھیک پوچھا کہ ہمیں ہنرکیا آتا ہے۔ جانے دیجئے۔ ہم یہ مصرع جو ہمارا ہے بھی نہیں واپس لیتے ہیں اور ایک دوسرا مصرع آپ کی خدمت میں پیش کرتے ہیں۔ یہ نہ تھی ہماری قسمت جو وصال یار ہوتا۔ یہ مصرع یقینا ہمارے حسب حال ہے اوراس سلسلے میں ہماری کسی صلاحیت کوزیربحث نہیں لایا جاسکتا۔

ہم عملاً بے حس آدمی ہیں اس لیے ہم نے کبھی بھی کسی سال کے جانے پراور کسی سال کے آنے پر نہ تو اظہارغم کیا نہ اظہار مسرت کیونکہ ہم نے دیکھا ہے کہ جولوگ نئے سال کا استقبال کرنے کے لیے رات کے 12 بجے تک جاگتے اور مختلف طریقوں سے ایک دوسرے کو مبارکباد دیتے ہیں، نئے سال کے پہلے دن ہی بہت دیر تک سوتے رہتے ہیں اوران میں سے بہتوں کی طبیعت کئی دن تک خراب رہتی ہے لیکن اس نئے سال کے آنے پر ہمیں واقعی خوشی ہے اور وہ اس لیے کہ ہم نئے سال میں ایک نئے دل کے ساتھ داخل ہو رہے ہیں اور یہ مصنوعی دل ہے۔خالص پلاسٹک کے بارے میں ہم نے کئی مضامین اور مقالے پڑھے ہیں اورکئی تقریریں اورنظمیں سنی ہیں اورہم اب تک یہی سمجھ رہےتھے کہ ہمیں اس بات کی تلقین کی جارہی ہے کہ ہم اپنے خیالات تبدیل کریں کیونکہ یہ خیالات دل میں آیا کرتے ہیں لیکن اب ہمیں معلوم ہوا کہ اصل میں اس دل کو بدلنا مقصود تھا جو ہمیں ہمیشہ حیران و پریشان رکھا کرتا ہے۔ یہاں ذرا ٹھہرجائیے اوراس مصنوعی دل کی تفصیل جانےسےپہلےانسان کے اعضائے جسمانی کے تعلق سے چند باتیں سن لیجئے۔یہ بھی کچھ کم ضروری نہیں ہیں۔

انسان کے اعضائے جسمانی میں کس عضو کو سب پر فوقیت حاصل ہے اس معاملے میں دانشوروں اور سائنس دانوں میں ہمیشہ اختلاف رہا ہےاورجہاں تک شاعروں کا تعلق ہے وہ تو کبھی کسی بات پر متفق نہیں ہوئے ہیں۔ ایک شاعرنےاعضائے جسمانی میں سب سے زیادہ اہمیت کلیجے کو ہے اور کہا ہے ع

کاغذ پہ رکھ دیا ہے کلیجہ نکال کے
شاعر نے یہ کام اس وقت کیا جب اپنے محبوب کو خط لکھ رہا تھا ۔

اکثر و بیشتر شاعر، جن کا کلام ہماری نظر سے گزرا ہے، قدموں کے بارے میں بہت زیادہ حساس رہے ہیں۔ یہ جانتے ہوئے بھی کہ کوئی محبوب چلتے وقت نیچے دیکھ کر نہیں چلا کرتا، وہ اپنا دل اس کے قدموں تلے رکھ دیتے ہیں۔ وہ شعر ہمیں اب تک یاد ہے جس میں شاعر نے کہا ہے۔

اک ذرا آپ کو زحمت ہوگی

آپ کے پانو کے نیچےدل ہے

دانشوروں کے ہاں بھی نقش قدم کی اہمیت ہے اور وہ ہمیشہ دوسروں کے نقش قدم پر چلنے کی تلقین کرتے ہیں اورایک بڑے شاعر نے تو نقش قدم کو خیاباں خیاباں ارم تک کہا ہے۔

اسی طرح اعضائے جسمانی میں ہاتھوں کو بھی بہت اہم مانا گیا ہے اورخاص طورپرسیدھے ہاتھ کوتو بہت اونچےمقام پر پہنچا دیا ہے۔ دست راست اسی لیے مشہور ہے۔ ہر صاحب اقتدار کا ایک دست راست ضرور ہوتا ہے اور یہی دست راست، اس شخص کی طرف سے سارے کام کرتا رہتا ہے۔ یہ اوربات ہے کہ اس دست راست کے کیے ہوئے سارے کام الٹے ہوتے ہیں اچھا ہوا کہ پانو کے معاملے میں دائیں اور بائیں پانو میں کوئی امتیاز نہیں برتا گیا۔ زندگی کے سفر میں دونوں پانو پر مساوی زور ڈالنا پڑتا ہے اور اپنے قدموں پرکھڑے رہنے کے لیے بھی دونوں پانواستعمال کرنے پڑتے ہیں۔ انگریزوں کے ہاتھ پانو کی اہمیت ذرا زیادہ ہی ہے ان کے ہاتھ محفلوں میں، مباحثوں میں اورمناظروں میں لوگوں کے پانو جنھیں ٹانگیں بھی کہا جاتا ہے بہت کھینچے جاتے ہیں، اس لیے اس میں پائے راست اور پائے چپ نہیں ہوا کرتے۔ ڈاکٹر بھی ان میں تفریق نہیں کرتےاوراگرکسی مریض کےسیدھے پانوکا آپریشن کرنا ہےتووہ بائیں پانو کا آپریشن کرنےمیں کوئی حرج نہیں سمجھتے۔ نتیجہ ایک ہی ہوتا ہے۔

آنکھ کے تعلق سے بھی کچھ اشعار ہم نے پرھے ہیں جن میں بتایا گیا ہے کہ آنکھ کواعضائے جسمانی میں سب پرفوقیت حاصل ہے کیونکہ۔

مبتلائے درد کوئی عضو ہو روتی ہے آنکھ

کس قدر ہمدرد سارے جسم کی ہوتی ہے آنکھ

لیکن اکثریت کی رائے دل کے حق میں رہی ہےاسی لیے جب بھی کوئی موقع آیا ہم نے کسی کو شیر دل کا لقب دیا یا دریا دل کا۔ کسی کو دلدار کہا تو کسی کو دلبر۔ لیکن دل کے تعلق سے بھی اب ساری باتیں غلط ثابت ہورہی ہیں بالکل اسی طرح جس طرح چاند کا راز کھلنے پر محبوباؤں اور گل عذاروں نے ماہ جبیں کہلانے سے انکار کردیا۔ آپ کو یاد ہوگا کہ آدمی نے جب تک چاند پر قدم نہیں رکھا تھا دنیا کے سارے حسین ماہ وش، ماہ رو، ماہ جبیں بلکہ بذات خود مہتاب کہلاتے تھے اور ایک چودھویں کی شب کوتو بحث چھڑ گئی تھی اورحاضرین محفل میں سے ع

کچھ نے کہا یہ چاند ہےاورکچھ نے کہا چہرہ تیرا
اب دل کا بھی یہی حال ہونے والا ہے۔ کئی مہینے پہلے کا وہ واقعہ تو آپ کو یاد ہی ہوگا جب ہمارے پچھلے آقاؤں کے دارالسلطنت لندن میں کسی شخص کے اصلی دل نے کام کرنے سے انکار کردیا۔اسے کافی بہلایا پھسلایا گیا لیکن اس کی کاہلی میں فرق نہیں آیا اور ڈاکٹروں کو مجبوراً اس شخص کے سینے میں ایک اوردل نصب کرنا پڑا۔ ڈاکٹر چاہتے تو اس آدمی کا اصلی دل باہر نکال لیتے اور یہ نیا دل اس کی جگہ فٹ کردیتے لیکن صرف اس خیال سے کہ شاید پرانے دل میں کوئی جذبۂ رحم پیدا ہواوروہ پھرسےکام کرنا شروع کردے، ڈاکٹروں نے ایک اضافۂ دل کی گنجائش نکال لی اوراس دسمبرکی پہلی تاریخ کو تو کمال ہوگیا۔ ایک دندان ساز کے سینے میں مصنوعی دل فٹ کر دیا گیا ہے اس پر بھی ہمیں تعجب نہیں ہوا کیونکہ تعجب کرنا تو ہم نے برسوں پہلے ترک کردیا۔ تعجب البتہ اس بات پرضرورہوا کہ جب یہ شخص ہوش میں آنے کے بعد پہلی مرتبہ اپنی بیوی سےملا تو اس نے پہلی بات جو کہی یہ تھی میں تمہیں چاہتا ہوں۔ ڈاکٹروں کا جو کمال ہے وہ تو اپنی جگہ ہے ہی لیکن مریض کے اس جملے سے پوری انسانی تاریخ متاثر ہوگئی۔ اس کا مطلب یہ ہوا کہ پلاسٹک کے دل سے بھی محبت کی جاسکتی ہے یا یہ کہ محبت اصل میں دل سے نہیں دماغ سے کی جاتی ہے، جسے ہم اب تک فراموش کیے ہوئے تھے۔

اس لیے ہم یہ اعلان کرنا ضروری سمجھتے ہیں کہ صرف ہم ہی نہیں، دنیا کے سارے لوگ نئے سال میں نئے دل ودماغ کے ساتھ داخل ہورہے ہیں دل توبدل ہی گیا ہےاوردماغ کی اہمیت ظاہرہوگئی ہے۔عاشقوں کو بھی خوش ہونا چاہئے کہ اب ان کی بات آسانی سے ان کے محبوب کی سمجھ میں آجائے گی۔ وہ بغیر نماز پڑھے دعائیں مانگا کرتے تھے۔


دے اور دل ان کو جو نہ دے مجھ کو زباں اور

اب اس نئے دل کی وجہ سے محبوب نہ تو تجاہل عارفانہ کو روبہ عمل لاسکے گا، نہ تغافل شاطرانہ کو۔
ہم اس شاعر کو بھی مبارکباد دیتے ہیں کہ اس نے اپنی بینائی نہیں دانائی سے انیسویں صدی ہی میں دیکھ لیا تھا کہ بیسویں صدی میں آدمیوں کے اعضائے رئیسہ کھلے بازارمیں مل جایا کریں گے۔ غریب لوگوں کو اور کچھ نہیں مناسب اعضائے رئیسہ ہی ملنے لگیں تو کافی ہے۔

پانچ بچارے
یوسف ناظم

اُردوغزل میں کوئی آٹھ کردارہوتے ہیں۔ یہ سب موقع موقع سے اسٹیج پر نمودار ہوتے ہیں۔ ان میں سے تین کردارمرکزی، مقوّی اور مفید کہلائے جاسکتے ہیں۔ یہ تینوں غزل کو جسم و جان بخشتے ہیں۔جاں بخشی نہیں کرتے اپنی افادیت اوراپنے صفات کےلحاظ سے ان میں معشوق سرفہرست ہے کیونکہ عشق اوّل دردد ل معشوق پیدا می شود۔یہ طے شدہ بات ہے اس پر کافی تحقیق کی جاچکی ہے۔ یہ شخص عام طور پر کمسن اور ظالم ہوتا ہے۔ بالاخانے پر رہتا ہے اور اگر کسی وجہ سے بالاخانے پر نہیں رہتا تو دن میں دوچار مرتبہ اوپر آتا ضرور ہے کپڑے سکھانے چھت پر عموماً ننگے پاؤں میں آیا کرتا ہے۔ حالانکہ چھت گرم ہوتی ہوگی اور اس کے پاؤں جلتے ہوں گے بعد میں مہندی لگا لیتا ہوگا۔اس کی رہائش گلی یا کوچے میں ہوتی ہے۔ کسی پوش لوکلٹی میں یا کسی شاہراہ پر کسی معشوق کو رہائش کرتے نہیں دیکھا گیا۔ عام شاہراہیں یا تجارتی مقامات جہاں بسوں اور موٹروں کی بھیڑ ہوتی ہے،عشق کے لیے مناسب جگہ نہیں ہوتی۔ کوئی ٹکر ماردے تو۔ معشوق فطرتاً ہرجائی ہوتا ہے اسی میں اس کا بھلا ہے۔ ویسے یہ قابل غور شخص ہے کیونکہ اس میں جگہ جگہ حسن پایا جاتا ہے۔ کہیں کہیں نزاکت بھی ہوتی ہے۔

غزل میں معشوق کے فوراً بعد عاشق کا درجہ ہے جو عموماً ناشاد و نامراد ہوا کرتا ہے اور وصل کیے بغیر مرجاتا ہے۔ کہتا تو یہی ہے۔ یوں بیچ میں کبھی کبھی قتل ہو کر مرغ بسمل کی طرح تڑپا کرتا ہے۔ اس کے شب و روز اچھے نہیں گزرتے۔ اس کا دل شام ہی سے اداس رہتا ہے دن میں کون سا خوش رہتا ہے۔ اس کی راتوں کی ابتدائی ساعتیں میخانے میں اور میخانے بند ہونے کے بعد کی گھڑیاں، ہجر میں گزرتی ہیں۔ اسے حساب نہیں آتا لیکن تارے گننے کی کوشش کرتا ہے، گنتی بھول جاتا ہے تو دوبارہ شروع کرتا ہے۔اسے زیر سما سونے سے منع کرنا چاہئے عاشق راتوں کو اٹھ کرروتا بھی ہے اوراس کے ہمسایے جو پہلے ہی سے اپنے ازدواجی مسائل کی وجہ سے پریشان رہتے ہیں اس کی غیر ضروری اور پکے راگ سے ملتی جلتی گریہ وزاری کی وجہ سے ٹھیک سے سو نہیں سکتے۔ صبح دیر سے اٹھتے اور کام پر دیر سے پہنچتے ہیں۔

غزل کا تیسرا مرکزی اور مقتدر کردار رقیب ہے جو عاشق کے پوشیدہ کاموں میں روڑے اٹکاتا ہے۔ یہ بہت تیز طرّار اور فعّال شخص ہوتا ہے۔ غضب یہ ہے کہ عشق و محبت کے ایسے معاملات میں بھی جو خفیہ خط و کتابت کے لائق ہوتے ہیں۔ یہ شخص عاشق سے سبقت لے جاتا ہے۔ رقیب عاشق کی طرح گریبان چاک نہیں گھوما کرتا۔ اپنی شکل سے اس کی خوب گھٹتی ہے، عاشق اسی لیے اسے رقیب روسیاہ کے نام سے یاد کرتا ہے۔ معشوق بھی عاشق کے مقابلے میں رقیب کو زیادہ پسند کرتا ہے اور اس کی وجہ شاید یہ ہے کہ رقیب شاعری نہیں کرتا اوراس کا یہی ہنر اس کے کام آتا ہے—غزل میں اسے عدو کے نام سے بھی پکارا جاتا ہے۔

ایک معشوق، ایک عاشق اور ایک نفررقیب، یہ تین افراد ایک غزل کے لیے کافی تھے لیکن غزل میں زیب داستان نام کی بھی ایک چیز ہوتی ہے جس کے لیے کچھ مزید کردار درکار ہوتے ہیں۔ یہ لوگ غیر متعلق اشخاص ہوتے ہیں اور غزل کے اصل موضوع سے ان کا تعلق سرسری ہوتا ہے۔ یہ صرف آنکھوں دیکھا حال نشر کرتے ہیں۔ رقیب تو نہیں لیکن عاشق ان کا بہرحال مخالف ہوتا ہے۔ اس کا دل ان لوگوں کی طرف سے صاف نہیں۔ یہ اشخاص تعداد میں پانچ ہیں اور ان کے نام ہیں واعظ،محتسب، زاہد، شیخ اور ناصح۔ ان میں سب سے زیادہ مظلوم شخص ناصح ہے۔ یہ کم گو اور کم آمیز آدمی ہے۔ عاشق کے کوائف سے باخبر رہتا ہے لیکن ان میں زیادہ دلچسپی نہیں لیتا اور دین و شرع سے متعلق یا تواس کی معلومات کم ہوتی ہیں یا وہ خود ہی کسی مصلحت کی بنا پران میں زیادہ دلچسپی نہیں لیتا۔ صرف سماجی نقطۂ نظر سے یا اپنی طبی صلاحیتوں کی بنا پرکبھی کوئی نصیحت کردی تو کردی ورنہ اپنے کام سے کام رکھتا ہے یہ اور بات ہے کہ اس بات سے کوئی واقف نہیں ہے کہ اس کا اصلی کام ہوتا کیا ہے ناصح کے اس طرزعمل اوراس کی میانہ روی کے باعث عاشقوں نے اس کی مخالفت نہیں کی ہے بلکہ ایک لحاظ سے اس کی تھوڑی بہت عزت ہی کی ہے،ورنہ ناصح کے علاوہ دوسرے لوگ جو غزل میں پائے جاتے ہیں احتجاجی فہم کا نشانہ بنے ہیں، خود ان کا رویہّ بھی تو ٹھیک نہیں رہا ہے ناصح کی تو اتنی قدر و منزلت ہوئی ہے کہ عاشق نے اس کی راہ میں دیدۂ و دل بچھانے کا بھی اہتمام کیا ہے بس اتنا پوچھا ہے کہ میرے ہاں وہ آیا تو سمجھائے گا کیا؟۔ ناصح کی طرف سے اُسے اس سوال کا کوئی جواب نہیں ملا۔ کم سے کم غزل اس معاملے میں خاموش ہے لیکن اس بات کا ضرور پتا چلتا ہے کہ ناصح نے اپنی نسبی شرافت کی بنا پرعاشق کواپنےگھرمہمان بھی رکھا تاکہ وہ کوچہ و بازار میں مارا مارا نہ پھرے اور بدنام نہ ہو،لیکن عاشق نے ناصح کی اس بردباری اور دریا دلی کا غلط مطلب نکالا اور یہ اعلان کیا کہ کیا اس طرح اُسے قید کرنے سے اس کے انداز جنوں چھوٹ جائیں گے؟ عاشق کو تو جب بھی قید کرنا ہو خود اس کے گھر میں نظر بند کرنا چاہئے۔

محتسب قدرےسخت گیرشخص ہوتا ہے۔ ایک مدرّس کی طرح مروّت اوررعایت کے معنی ضرور جانتا ہے لیکن ان الفاظ کو عملی جامہ نہیں پہناتا پہنائے بھی کیسے اس نے تیار ملبوسات کی دکان نہیں کھولی ہے بلکہ بعض اوقات تو وہ خود جامہ کے باہر رہتا ہے چشم پوشی اسے پسند نہیں۔ وہ سمجھتا ہے چشم پوشی بس اسی وقت زیب دیتی ہے جب آنکھیں بند ہو رہی ہوں اور اس میں ظاہر ہے کہ دیر لگتی ہے؟ محتسب دل کا کمزور ہوتا ہے اس لیے اپنے چال چلن کا بڑا خیال رکھتا ہے۔ اندر ہی اندر خواہ وہ کچھ ہو، کوشش کرتا ہے کہ ناپسندیدہ اجیبا نہ سمجھا جائے۔اپنی اسی احتیاط اور رکھ رکھاو کے باعث وہ عاشق جیسے بدگمان شخص کو بھی ٹھیک ہی آدمی نظر آیا۔ لیکن واعظ، زاہد اور شیخ یہ تینوں تو تین حرف سےزیادہ کےمستحق نہیں قرارپائے۔ان پر فریب،مکر،عیاری کے علاوہ چوری اور تغلب جیسے قبیح جرائم کے الزام بھی لگائے گئے۔ فریب، مکر اورعیاری کی حد تک آخر ٹھیک ہے کیونکہ واعظ، زاہد اور شیخ بھی بہرحال آدمی کی ایک قسم ہیں اورآدمی زمانۂ دراز سے یہ مشغلہ اختیار کیے ہوئے ہے لیکن واعظ کا چوری کی واردات میں بذات خود ملوث ہونا دکھ کی بات ہے۔ چوری اور وہ بھی ایک بوتل کی۔

گماں بے جا نہ تھا بوتل اڑا لینے کا واعظ پر

تلاشی لی جو حضرت کی تو زیر آستیں نکلی

ہم بہرحال اس خیال کے حامی ہیں کہ آدمی کا عمل نہیں اس کی نیت دیکھنی چاہئے ہوسکتا ہے کہ واعظ مذکور نے شراب کی مبینہ بوتل دوسروں کو بلا نوشی سے باز رکھنے کے لیے اٹھالی ہو اور اس کا ارادہ کسی مناسب موقع پر اس بوتل کو تلف کر دینے کا ہو۔ یہ بات قرین قیاس ہے لیکن اسے کیا کیا جائے کہ چھپ کر پینے کے معاملے میں یہ تینوں اتحاد ثلاثہ کی طرح حد سے زیادہ بدنام ہیں اور انھیں شراب خانے کے اندر داخل ہوتے دیکھنے والے لوگ جنھیں چشم دید گواہ کہا جاتا ہے، تعداد میں کم نہیں ہیں۔
زاہد نے پہلے آکے تو دیکھا اِدھر اُدھر
پھر سر جھکا کے داخل میخانہ ہوگیا

سرتواس نے میخانے کے احترام میں جھکایا ہوگا۔ زاہد کے علاوہ واعظ کو بھی عین اس وقت پکڑا گیا جب کچھ لوگ سیر ہو کر پینے کے بعد میخانے کے دروازے سے نکل رہے تھے اور یہ داخل ہو رہے تھے میخانوں میں بھی پچھلے دروازوں سے آمد و رفت کا انتظام ہونا چاہئے۔پچھلا دروازہ تو سبھی جگہ ہوتا ہے اور جناب شیخ جاتے ہوئے تو نہیں لیکن وہاں سے واپس ہوتے وقت بچ نہ سکے۔

میخانے سے پلٹتے ہوئے شیخ جی ملے

پوچھا جہاں گئے تھے تو بولے کہیں نہیں

پینے کے بعد یاد نہیں رہا ہوگا

واعظ اور زاہد کے بارے میں تو نہیں سنا گیا لیکن شیخ کے تعلق سے تو یہاں تک مشہور ہے کہ انہوں نے شراب کے لیے اپنا جُبہّ و دستار تک گرد رکھنے میں تکلّف نہیں کیا۔

شیخ اتنا تو جتاؤ نہ تم اپنا تقویٰ

عوضِ مے ہے گر وجُبہّ و دستار ہنوز

اسی لیے شیخ نماز بھی پڑھے اور کتنی ہی توجہ سے کیوں نہ پڑھے شبہ، عیاری کا ہوا ہے اس لحاظ سے اس شیخ کے مقابلے میں شیخ چلی بہتر معلوم ہوتے ہیں جن کے نمونے آج بھی جگہ جگہ ملتے ہیں شعر وادب میں چلی شیوخ کی تعداد زیادہ ہوگئی ہے۔


گردش ایّام عام طور پر نقصان پہنچاتی ہے لیکن ان پانچ بچاروں کے حق میں گردش ایّام، باعثِ آرام ثابت ہوئی۔ غزل سے انھیں سبکدوش کردیا گیا اور ان کی جگہ اب منصف،مسیحا، فقیہہ شہر اور امیر کارواں کی جامہ تلاشی ہی نہیں خانہ تلاشی ہو رہی ہے۔کافی مال برآمد ہو رہا ہے۔

غزل کے اصل کرداروں کا رہن سہن اور ان کے عادات و اطوار بھی بہتر ہوگئے ہیںحالانکہ رہائش کی آسائش اب کم ہی میسر ہے عاشق اب ادبی اور سیاسی جلسوں میں اٹھنے بیٹھنے لگا ہے۔ کرسی پر بھی بیٹھتا ہے تو تمیز سے۔ اس کے پاؤں زمین پر ٹکےرہتے ہیں۔ اس کے کردار میں حیرتناک تبدیلی آگئی ہے۔ وہ توآگ لینے بھی نہیں گیا تھا۔پیمبری اس کے گھر آگئی۔ جو عاشق اپنے قتل ہونے پر مرثیہ پڑھتا تھا اب کویے یار سے نکلتا بھی ہے تو سیدھے سویے دار جاتا ہے۔ شہر کا جغرافیہ ہی بھول گیا ہے راستے میں سنگل بھی ملیں تو نہیں ٹھہرتا اور تو اور خود معشوق بھی تزکیۂ نفس اورتفضیۂ قلب کا شکار ہوگیا ہے۔ یہ شخص جو پہلے بڑی سفاکی سےعاشقوں کے قتل پر تُل جاتا تھا اب عالمی امن کاؤنسل کا ممبر بن گیا ہے۔ اس سے شاید کسی نے کہہ دیا ہے کہ میاں اب ایک دو قتل سے کام نہیں چلتا، یہ قتل عام کے دن ہیں۔ تم نادرشاہ تو ہو نہیں اور نہ تھانیدار ہو کہ لوگوں کو بلا بلا کر اندھا کر سکو۔ یہ بات اس کی سمجھ میں آگئی ہے اوررہا رقیب تو وہ مفرور ہے۔کسی اور کے پاسپورٹ پر باہر چلا گیا ہے اس کی فراری پر لوگ اتنے خوش ہیں کہ تلاش گمشدہ کااشتہار بھی نہیں چھپتا۔ ان پانچ بے چاروں کی البتہ اب بھی یاد آتی ہے۔اچھے لوگ تھے۔


پیرومُرشد
کنہیا لال کپور

پطرؔس میرےاستاد تھے۔ان سےپہلی ملاقات تب ہوئی۔ جب گورنمنٹ کالج لاہورمیں ایم اے انگلش میں داخلہ لینےکےلئےان کی خدمت میں حاضرہوا۔انٹرویوبورڈ تین اراکین پرمشتمل تھا۔پروفیسر ڈکنسن صدرشعبہ انگریزی پروفیسرمدن گوپال سنگھ اورپروفیسراے ایس بخاری۔ گھرسےخوب تیارہو کرگئےتھےکہ سوالات کا کراراجواب دےکربورڈکومروب کرنےکی کوشش کریں گے۔بخاری صاحب نےایسےسوال کئےکہ پسینےچھوٹنےلگےجونہی کمرےمیں داخل ہوکر آداب بجالائے انہوں نےخاکسار پرایک سرسری نگاہ ڈالتےہوئے پوچھا۔’’آپ ہمیشہ اتنےہی لمبےنظرآتےہیں یا آج خاص اہتمام کرکے آئے ہیں؟’’لاجواب ہوکران کےمنہ کی طرف دیکھنےلگے۔

‘‘آپ شاعرہیں؟’’



‘‘جی نہیں۔’’

‘‘ضرورملئے۔ وہ آپ کےہم قافیہ ہیں۔’’
پھرپوچھا۔‘‘یہ آپ کےسرٹیفکیٹ میں لکھا ہےکہ آپ کتابی کیڑےہیں۔ جانتےہو۔کتابی کیڑاکسے کہتے ہیں؟’’

‘‘جی ہاں۔ جو شخص ہروقت مطالعہ میں منہمک رہتا ہے۔’’

‘‘کتابی کیڑاوہ ہوتا ہے،جو کتاب کے بجائےقاری کوکھاجاتا ہے۔’’

پروفیسرڈکنسن نےبخاری صاحب سےدریافت کیا۔‘‘ان کےبی اےمیں کتنےنمبرآئےتھے؟’’

توپھرکیا خیال ہے؟‘‘پروفیسر مدن گوپال سنگھ نےپوچھا۔

بخاری صاحب نےمسکراتےہوئے کہا۔‘‘داخل کرناہی پڑےگا۔ جوکام ہم سےعمربھرنہ ہوسکا۔وہ انہوں نےکردیا۔

پروفیسرڈکنسن نےچونک کر پوچھا۔‘‘کونسا کام بخاری صاحب؟’’




حافظہ غضب کا پایا تھا۔اکثر جب کوئی نئی کتاب پڑھتےتو دوسرےدن کلاس روم میں اس کا خلاصہ اتنی صحت کےساتھ بیان کرتےکہ لیکچرسننےکےبعدمحسوس ہوتا کتاب انہوں نےنہیں ہم نے پڑھی ہے۔

ایک بارفرانسیسی فلسفی برگساں کی کتاب“Laughter”مزاحکی وضاحت فرماتےوقت انہوں نے طنزومزاح سےمتعلق بہت دلچسپ باتیں بتائیں فرمایا۔‘‘انسان ہی صرف ہنسنے والا جانور ہے۔’’

میں نےکہا۔‘‘جناب بندر بھی ہنستا ہے۔’’

ہنس کرفرمایا۔ کیونکہ وہ انسان کا جدامجد ہے۔’’

بیان کوجاری رکھتےہوئےفرمایا۔ ہنسنےکےلئےعقل کا ہونا ضروری ہے۔یہی وجہ ہےکہ بیوقوف کولطیفہ سنانا تضیع اوقات ہے۔اگرایک آدمی کیلےکےچھلکےسےپھسل پڑے تو دوسرےاس پر ہنستےہیں لیکن اگرایک بھینس کیلےکےچھلکےسےپھسل کرکیچڑمیں گرپڑےتوباقی بھینسیں اس پرکبھی نہیں ہنسیں گی۔ کیونکہ بھینس کےپاس عقل نہیں ہوتی تبھی تویہ محاورہ ایجاد ہوا۔عقل بڑی یا بھینسہمدردی یاترحم کا جذبہ ہنسی کےلئےزہرقاتل کا درجہ رکھتاہے۔اگرکوئی شخص سائیکل چلاتےوقت گرپڑےتوآپ اس پرہنسیں گےلیکن اگراسےسخت چوٹ آئی ہوتوآپ کبھی نہیں ہنس سکیں گےاگرایک ریلوےگارڈ گاڑی چلنےسےپہلےہرمسافرکوسخت سست کہے۔کھڑکی میں سےباہر جھانکنےوالےہر بچےکو سرزنش کرے ہر بوڑھے کو فہمائش کرے کہ اسےڈبےمیں فوراًداخل ہونا چاہئے۔ اورخودچلتی گاڑی میں سوارہوتےوقت گرپڑےتوتمام مسافرقہقہےلگاکراس کی بےبسی کا مذاق اڑائیں گے۔ کیونکہ ان میں سےکسی کواس کےساتھ ہمدردی نہیں ہوگی۔

ایک ہی چیزالمیہ اورطربیہ ہوسکتی ہے۔سوال صرف ہمدردی کا ہے۔ فرض کیجئے بھرے میلےمیں کوئی شخص یہ اعلان کرے کہ میری بیوی کھو گئی ہےکچھ لوگ اس پرضرورہنسیں گے۔ یہ بات دوسروں کےنقطۂ نگاہ سےطربیہ اور خود اس شخص کے نقطہ نظرسےالمیہ ہےمزاح بالکل اسی طرح تیارکیاجاسکتاہے۔جیسےصابن یاخوشبودارتیل۔ فارمولا یہ ہےکہ دونوں چیزوں میں نامطابقت پیدا کردیجئے۔ مثال کےطورپر یہ کہنےکی بجائے۔ ہم سخن فہم ہیں غالبؔ کی طرفدارنہیں۔ یہ کہیۓ ؎ ہم طرفدارہیں غالب کےسخن فہم نہیں۔ مزاح پیدا ہوجائے گا۔’’

بخاری صاحب مزاحیہ تقریرکرنےکےفن میں امام کادرجہ رکھتےتھے۔ یہ سرعبدالقادرکا دور زرّین تھا۔ ہرادبی مجلس میں کرسیٔ صدارت اورسرعبدالقادرلازم وملزوم تھے۔ یونیورسٹی ہال میں ایک ادبی مباحثہ ہورہا تھا۔ موضوع زیربحث تھا The Proper Study of mankind I Womenصنف نازک ہی مطالعہ کا صحیح موضوع ہے جب پروفیسردیوان چند شرما، ڈاکٹرخلیفہ شجاع الدین،تقاریر کرچکےتوسرعبدالقادرنےبخاری صاحب کواسٹیج پرتشریف لانےکوکہا۔ سامعین ہمہ تن گوش ہوگئےکہ انھیں پوری توقع تھی اب ہنسی مذاق کےفوارے چھوٹیں گے۔ بخاری صاحب جھومتےجھامتےاسٹیج پر آئے۔ صاحب صدرکی طرف مسکراکردیکھا۔ سامعین پرایک نگاہ غلط اندازڈالی اورفرمایا۔‘‘صاحب صدرمیں بدقسمتی سےپروفیسرواقع ہواہوں جس کالج میں پڑھاتا ہوں وہاں مخلوط تعلیم کارواج ہے۔میرا تجربہ ہےکہ کلاس روم میں طلباء کی توجہ کا مرکزصنف نازک ہی ہوتی ہے۔ کوشش کےباوجود میں طلباء کواپنی طرف متوجہ نہیں کرسکتا اوربسا اوقات مجھےصنف نازک پررشک آنےلگتاہےصاف ظاہرہےطلباء یہ نکتہ بخوبی سمجھتے ہیں۔کہ صنف نازک ہی مطالعہ کااصل موضوع ہےصاحب صدرصنف نازک کےمطالعہ کےبغیرسائنس کامطالعہ ناممکن ہے۔ کیاآپ Magnetismمقناطییت کا مطالعہ صنف نازک کےبغیرمکمل سمجھیں گے۔جب کہ آپ جانتےہیں کہ عورت سےزیادہ پرکشش ہستی خداوند تعالیٰ نےپیدا نہیں کیا آپ Heatحرارت کا مطالعہ کرنےمیں عورت کونظرانداز کرسکتےہیں۔ جب آپ جانتےہیں کہ محفلوں کی گرمی عورت کی موجودگی کی مرہون منت ہےکیا آپ Electricityبرقیات کامطالعہ کرتےوقت عورت کونظراندازکرسکتےہیں جب آپ کومعلوم ہےکہ حوّا کی بیٹیاں بادل کےبغیربجلیاں گراسکتی ہیںصاحب صدرصنف نازک آرٹ کےمطالعےکےلئے ناگزیرہے۔ اگرلیونارڈو،رافیل اورمائیکل اینجلونےعورت کےخط وخال کوقریب سےنہ دیکھا ہوتا تو کیا وہ ان لافانی تصاویراورمجسموں کی تخلیق کرسکتے۔ جن کا شمارعجائبات عالم میں ہوتاہے۔کیاکالی داس،شکنتلا،شیکسپیئر،روزالنڈRosalindاوراتنے،بیتریسBeatriceکا تصوربھی ذہن میں لاسکتے۔ اگرانہوں نےصنف نازک کےمطالعے میں شب وروزنہ گزارے ہوتےصاحب صدرصنف نازک نے موسیقارسےٹھمریوں اوردادروں مشاعروں سےمثنویوں اورغزلوں اوررقاصوں سےکتھک اورکتھاکلی کی تخلیق کرائی اگرآج فنون لطیفہ ختم ہورہےہیں تواس کی وجہ یہ ہےکہ ہم مطالعہ کے اصلی موضوع سےبھٹک گئےہیں۔ ہم ان چیزوں کا مطالعہ کررہے ہیں جن سےبجلی کےپنکھے سستی دیسی فلمیں،اوراکثیرچینل تومعرض وجودمیں آسکتی ہےلیکن‘‘میگھ دوت’’‘‘تائیس اورمنی پوررقص’’کی توقع کرنا بیکارہے۔’’

مرحوم تقریرنہیں سحرکیاکرتےتھے۔ ان کی ساحری کا ایک واقعہ مجھے یاد ہے۔1932ء میں انہوں نےاپنےایک عزیزشاگردپروفیسرآر۔ایل مہتہ کےاصرارپرڈی اےوی کالج لاہورمیں گالزوردی کےناول A Man of Propertyپرلیکچردیا۔ پروفیسرمہتہ ان دنوں ڈی اےوی کالج میں ملازم تھے۔مارچ کا مہینہ تھا مطلع ابرآلود تھا ہلکی ہلکی پھوار پڑ رہی تھی۔ لاہور کےکالجوں کےسینکڑوں طلباء وطالبات لکچرسننےکےلئےڈی اے وی کالج کےسائنس تھیٹر میں اکٹھے ہوئے۔بخاری صاحب نےلکچر کی تمہید اس فقرےسےکی‘‘خواتین وحضرات ڈی اے وی کالج میں یہ میرا پہلا اورآخری لکچرہے وجہ یہ ہےکہ اس کالج کے طلباء کا انگریزی کا تلفظ اتنا عجیب واقع ہوا ہےکہ جب وہ مجھےانگریزی میں بولتےہوئےسنیں گےتو یہ سمجھیں گےمیں انگریزی کی بجائےفرانسیسی یا جرمن میں تقریرکررہا ہوں۔’’

مرحوم کوانگریزی فکشن ناول پرحیرت انگیزعبورحاصل تھا۔ جب وہ گالزوردی کےناول کی وضاحت کررہےتھےتومعلوم ہوتاتھا کہ خود مصنف اپنی تخلیق کا تجزیہ کررہا ہے۔ طلباء ان کےلکچر کےNotesلےرہےتھے۔ بخاری صاحب کی فصاحت اوربلاغت کا یہ عالم تھا کہ وہ ایک خوب صورت فقرے کےبعد دوسراوضع کرتےتھے۔اورطلباء تذبذب میں پڑجاتےکہ کون سا فقرہ نوٹ کریں اورکونسا نظراندازکریں۔ یک لخت باہربارش تیزہوگئی۔ بجلی ایک دم جوزورسےکڑکی تو کمرے کی تمام بتیاں گل ہوگئیں۔ بخاری صاحب نےسلسلہ تقریرمنقطع کرنامناسب نہیں سمجھا۔ گھپ اندھیرے میں اپنےاسی شگفتہ اندازمیں تقریرکرتےرہے،اورطلباءاندھیرےمیں ان کےفقرےنوٹ کرنےکی کوشش میں محورہے۔کہیں سےشوروغل،چیخ وپکارکی آوازنہیں آئی۔ کمرے میں مکمل سناٹا تھا۔ کوئی دس پندرہ منٹ کے بعد بتیاں پھرروشن ہوئیں۔ بخاری صاحب نےایک خفیف مسکراہٹ کےساتھ ان کاخیرمقدم کیا اورتقریر جاری رکھی ۔ اس تقریر کے سننے کے بعد اکثر طلباء کا یہ ردعمل تھا کہ جوباتیں ان کےاپنےپروفیسر دوسال میں نہیں بتاسکےوہ بخاری صاحب نےایک گھنٹہ کےدوران میں بتادیں۔اسی تقریر سے متعلق مجھے ان کا ایک فقرہ یاد ہے۔ فرمایا—‘‘مشہورانگریزنقاد ڈاکٹربیکرBEKAR نےانگریزی ناول پر آٹھ جلدیں لکھی ہیں۔ جن کا مجموعی وزن کوئی چارسیرہوگا۔ ایک اورانگریزی نقاد جےبی پرپسٹلے SB Priestlyنےناول پرایک کتابچہ لکھا جس کا وزن چارتولےہوگا میری رائےمیں اگربیکرکی تمام جلدیں ایک پلڑے میں رکھ دی جائیں اورپرلسٹلیےکا کتابچہ دوسرے میں تویقیناً پرلسٹلیےکاپلڑا بھاری رہےگا۔’’

سناتن دھرم کالج میں ایک ادبی مباحثہ ہوا۔ بخاری صاحب وہاں صاحب صدرکی حیثیت سے موجود تھے۔ موضوع زیربحث تھاFrailty the name is womanعورت تمہارا دوسرا نام کمزوری ہےلاہور کے بہترین مقرر اس مباحثے میں حصہ لے رہے تھے۔ان میں سےاکثر یورپ کی سیرکر چکےتھے،انہوں نےاپنی تقاریرمیں یورپین عورتوں کوخاص طورپرآڑے ہاتھوں لیا۔ کچھ نے ہندوستان کی تاریخ سےمثالیں دےکرثابت کیا کہ عورت نے ہرگام پرمردکودھوکا دیا ہے۔ سکھ مہاراتی‘‘جندال’’کا ذکرکیاگیا۔حوّاکی کمزوری کی طرف بھی بارباراشارےکئےگئے۔ بحث کےاختتام پربخاری صاحب نےفرمایا۔‘‘میں نےمخالفین کےدلائل بڑےغورسےسنے،میں سمجھتا ہوں کہ ان کےدلائل صحیح اور نتائج غلط ہیں۔اگر یہ ٹھیک ہےکہ عورت مردکوہمیشہ گمراہ کرتی رہی ہےتومیرےخیال میں یہ مردکی کمزوری اورعورت کی شہ زوری ہےحالانکہ میں نےبھی یورپ کی سیرکی ہےلیکن عورتوں سے متعلق میرا تجربہ اتنا وسیع نہیں جتنا میرےچنددوستوں کا جنہوں نےیورپین عورتوں کی کمزوری کا بیان چٹخارے لےلےکرکیاکہا گیا کہ یورپ میں عورت شکاری اورمرد شکار ہے۔ اگر یہ صحیح ہے تو ہمیں ہرشیر اورہرعقاب کوکمزورسمجھنا چاہئے۔ دراصل بات یہ ہےخدا پنج انگشت یکساں نہ کرد۔ نہ عورت کانچ کی چوڑی ہےاور نہ مرد فولاد کا پنجہ۔


کلاس روم میں کبھی کبھی جان بوجھ کرالٹی بات کہہ دیتے۔ ساری کلاس نیچےجھاڑکران کے پیچھے پڑجاتی۔ وہ ہرایک معترض کو ایسا دنداں شکن جواب دیتے کہ بے چارہ بغلیں جھانکنےلگتا ۔ساراپیریڈبحث مباحثہ میں گزرجاتا۔سب کو قائل کرنےکےبعد فرماتے۔‘‘یہ بات میں نےصرف استعال دلانے کے لئے کہی تھی۔ ورنہ اس میں کون کافر شک کر سکتا ہے کہ شیکسپیئر بہت بڑافن کارہے۔’’Seminarکےپیریڈ میں جہاں طلباء کی تعداد تھوڑی ہوتی تھی۔ وہ ہرایک طالب علم پرجرح کیا کرتےتھے۔ ایسی کڑی جرح کہ طلباء کےچہروں پرہوائیاں اڑنےلگتیں۔خون خشک ہوجاتا۔ ایک دفعہ مجھ سےپوچھا۔‘‘آپ نےاپنےجواب مضمون میں لکھاہےکہ ٹینی سنTennysonکےکلام میں موسیقیت کا عنصر بدرجہ اتم موجود ہے۔ موسیقیت سے آپ کی کیا مراد ہے؟’’

‘‘موسیقیت سےمیرا مطلب یہ ہےکہ ٹینی سن کا کلام پڑھتےوقت ایک دل کش نےیا تال کا احساس ہوتا ہے۔’’

‘‘لےیا تال کیا چیزہے؟’’

‘‘آوازکا اتارچڑھاؤ۔’’

‘‘ٹینی سن کےکسی مصرعہ کا حوالہ دےکربتائیے۔’’

میں نےگھبراہٹ کےعالم میں یونہی ایک مصرع پڑھ دیا۔ فرمانےلگے۔‘‘ یہ تواتنا کرخت ہےکہ اس کےمقابلےمیں کوّےکی آواززیادہ سریلی معلوم ہوگی۔ کہیں یہ بات تونہیں کہ آپ موسیقی اور شوروغل کو ہم معنی سمجھتے ہیں۔’’


‘‘شوروغل کا ہماری زندگی میں کتنا دخل ہے۔ انگلینڈ اورفرانس میں سڑک پر چلتے ہوئے لوگ اتنی دھیمی آوازمیں باتیں کرتےہیں گویاکاناپھوسی کررہےہوں۔ہم ہندوستانی’’مدہم کی بجائے‘‘پنجم’’میں باتیں کرنےکےعادی ہیں بخدا ہم بولتےنہیں چلاتے ہیں۔’’

ہم ہندوستانی جب تقریرکرتےہیں تو یوں معلوم ہوتا ہےجیسےگھروالوں سےلڑکرآئےہیں اور سامعین پراپنا غصہ اتاررہےہیں۔ ستم ظریفی کی انتہا یہ ہےکہ ماتمی قرارداربھی ہم اس انداز میں پیش کرتےہیں جیسےہمسایہ ملک سےاعلان جنگ کررہےہوں۔’’

‘‘مبالغہ آمیزی ہماری طبیعت کا شعاربن چکی ہے۔یہاں ہرکانفرنس’آل انڈیا،یا’بین الاقوامی‘ہوتی ہے۔ چاہےشرکت کرنےوالوں کی تعدادایک درجن کیوں نہ ہوچند دن ہوئےمیں نےموچی دروازے کےاندرایک دکان دیکھی جس میں ایک ٹوٹا ہوا ہارمونیم اورخستہ حال طبلہ پڑا تھا۔ سائن بورڈ پرلکھا تھا۔ ’’انٹرنیشنل اکیڈمی آومیوزک اینڈڈانسنگ۔

‘‘ہندوستانی موسیقی میں سوز ہےجوش نہیں۔ کیمبرج میں ایک بارمیں نےاپنےاستاد کلرکوچ کو پکےگانوں کےچھ سات ریکارڈ سنوائےاس کےبعدان کی ہندوستانی موسیقی کےبارے میں رائےدریافت کی۔ نہایت سنجیدگی سےکہنےلگے۔‘‘بورکرنےکےلئےایک ہی ریکارڈ کافی تھا۔ آپ نےچھ سات سنوانےکا خواہ مخواہ تکلف کیا۔’’

بخاری صاحب سےآخری ملاقات جون 1947ء میں ہوئی۔ تب وہ آل انڈیا ریڈیو کےڈائریکٹر کےعہدے سے سبکدوش ہوکر گورنمنٹ کالج لاہور کے پرنسپل مقرر ہو چکے تھے ۔ بڑے تپاک سےملےفرمانے لگے۔‘‘آپ ڈی اے وی کالج میں یونہی وقت ضائع کررہےہیں۔ غیرادبی ماحول میں رہنا ذہنی خودکشی کےمترادف ہے۔ میں جلد ہی آپ کوگورنمنٹ کالج میں لانےکی کوشش کروں گا۔ ان دنوں تحریک پاکستان اپنےشباب پر تھی۔ کسی پروفیسرنےکہااگر پاکستان بن گیا تو ہم کپورکوہندوستان نہیں جانےدیں گے۔ البتہ انھیں مشرف بہ اسلام ہونا پڑےگا۔ بخاری صاحب نےچونک کرفرمایا۔‘‘حضرت پہلےہم اورآپ تومشرف بہ اسلام ہولیں اس غریب کی باری توبعد میں آئےگی۔ آخرہم اورآپ میں کون سی مسلمانی رہ گئی ہے۔’’
آل انڈیا ریڈیو کا تذکرہ چھڑا۔ کہنےلگے۔‘‘ایک بار میرے متعلق پارلیمنٹ میں کہا گیا کہ میں دوست پرورہوں۔آل انڈیاریڈیومیں میں نےاپنےدوست اورشاگرداکٹھےکررکھےہیں۔ میں نےاخبارات میں ایک بیان دیا جس میں کہا کہ یہ الزام سوفیصد درست ہےمگراب اس کا کیا کیا جائےکہ بدقسمتی سےمیرےتمام شاگرد اوراحباب قابل ترین اشخاص واقع ہوئےہیں۔ اورقابل دوست یا شاگرد جاہل دشمن سےہمیشہ اچھا ہوتا ہے۔
بخاری صاحب ساٹھ اکسٹھ برس کی عمرمیں ہمیں داغ مفارقت دےگئے۔ ان کامقبرہ دیارغیرمیں بنا۔ہندوستان اورپاکستان سےاتنی دورکہ ان کےشاگرداورعقیدت مند اس پرآنسوبہانےیا شمع جلانےکی سعادت بھی حاصل نہیں کرسکتے۔ لیکن فہم وفراست کی شمعیں جو وہ خود جلاگئے۔ ان کی روشنی ابدی ہےان کی دین صرف مضامینِ پطرس نہیں۔ ان کی اصل دین ان کےوہ مایۂ ناز شاگرد ہیں۔ جنہوں نےادب اورفن میں نئی راہیں نکالیں۔ اورجنہیں اپنے‘‘پیرومرشد’’پرجسد خاکی آخری سانس تک فخررہےگا۔




پیاری ڈ کا ر
خواجہ حسن نظامی
کونسل کی ممبری نہیں چاہتا۔ قوم کی لیڈری نہیں مانگتا۔ ارل کا خطاب درکار نہیں۔ موٹر،اور شملہ کی کسی کوٹھی کی تمنا نہیں۔ میں توخداسےاوراگرکسی دوسرے میں دینے کی قدرت ہوتواس سے بھی صرف ایک’’ڈکار’’طلب کرتاہوں۔ چاہتا یہ ہوں کہ اپنےطوفانی پیٹ کےبادلوں کوحلق میں بلاؤں اورپوری گرج کےساتھ باہر برساؤں۔ یعنی کڑاکےکےدارڈکارلوں۔ پرکیا کروں یہ نئےفیشن والےمجھ کو زورسےڈکارلینےنہیں دیتے۔کہتےہیں ڈکارآنےلگےتوہونٹوں کوبھیچ لواورناک کےنتھنوں سےاسےچپ چاپ اڑا دو۔ آوازسےڈکار لینی بڑی بےتہذیبی ہے۔

مجھے یاد ہےیہ جیمس لا ٹوش۔ یوپی کےلفٹنٹ گورنرعلی گڑھ کےکالج میں مہمان تھے۔رات کےکھانےمیں مجھ جیسےایک گنوار نےمیز پرزورسےڈکارلےلی۔ سب جنٹلمین اس بےچاری دہقانی کو نفرت سےدیکھنےلگے،برابرایک شوخ وطرارفیشن ایبل تشریف فرماتھے۔انہوں نےنظرحقارت سےایک قدم اورآگےبڑھادیا۔ جیب سےگھڑی نکالی اوراس کوبغوردیکھنےلگے۔ غریب ڈکاری پہلےہی گھبراگیا تھا۔ مجمع کی حالت میں متاثرہورہاتھا۔ برابرمیں گھڑی دیکھی گئی تواس نے بےاختیارہوکرسوال کیا۔ جناب کیا وقت ہے۔

شریرفیشن پرست بولا۔ گھڑی شاید غلط ہے۔ اس میں نوبجےہیں۔ مگروقت بارہ بجےکاہے کیونکہ ابھی توپ کی آواز آئی تھی۔

بےچارہ ڈکارلینےوالا سن کر پانی پانی ہوگیا کہ اس کی ڈکارکو توپ سےتشبیہ دی گئی۔

اس زمانہ میں لوگوں کوسیلف گورنمنٹ کی خواہش ہے۔ ہندوستانیوں کوعام مفلسی کی شکایت ہے۔ میں تو نہ وہ چاہتا ہوں۔ نہ اس کا شکوہ کرتا ہوں۔ مجھ کو توانگریزی سرکار سےصرف آزاد ڈکار کی آرزو ہے۔ میں اس سےادب سےمانگوں گا۔ خوشامد سےمانگوں گا۔ کوئی نہ لائےگا۔ یونہی دیتا ہوں زورسےمانگوں گا ۔ جدوجہد کروں گا۔ ایجی ٹیشن مچاؤں گا۔ پرزور تقریریں کروں گا۔کونسل میں جاکر سوالوں کی بوچھار سےانریبل ممبروں کا دم ناک میں کردوں گا۔

لوگو میں توبہت کوشش کی کہ چپکےسےڈکار لینےکی عادت ہوجائے۔ ایک دن سوڈا واٹر پی کراس بھونچال ڈکارکوناک سےنکالنا بھی چاہتا تھا۔ مگر کم بخت دماغ میں الجھ کررہ گئی۔آنکھوں سے پانی نکلنے لگا۔ اور بڑی دیر تک کچھ سانس رکا رکا سا رہا۔

ذراتوانصاف کرو۔ میرے ابّا ڈکار زورسےلیتےتھے۔ میری اماں کوبھی یہی عادت تھی۔ میں نے نئی دنیا کی ہم نشینی سےپہلے ہمیشہ زور ہی سےڈکار لی۔ اب اس عادت کو کیونکر بدلوں ڈکارآتی ہے۔تو پیٹ پکڑلیتا ہوں۔ آنکھیں مچکا مچکا کےزور لگاتا ہوں۔ کہ موذی ناک میں آجائےاور گونگی بن کرنکل جائے۔ مگرایسی بدذات ہے۔ نہیں مانتی۔ حلق کو کھرچتی ہوئی منہ میں گھس آتی ہے۔اور ڈنکابجا کر باہر نکلتی ہے۔

کیوں بھائیوں تم میں سےکون کون میری حمایت کرےگا۔اورنئی روشنی کی فیشن ایبل سوسائٹی سےمجھ کواس اکسٹریمسٹ حرکت کی اجازت دلوائےگا۔

خلقت تو مجھ کو حزب الاحرار یعنی گرم پارٹی میں تصورکرتی ہے۔ اورمیرایہ حال ہےکہ اپنی گرم ڈکارتک کوگرما گرمی اورآزادی سےکام میں نہیں لاسکتا۔ ٹھنڈی کر کےنکالنے پرمجبورہوں۔

ہائےمیں پچھلےزمانہ میں کیوں نہ پیدا ہوا۔ خوب بےفکری سےڈکاریں لیتا۔ ایسےوقت میں جنم ہوا ہےکہ بات بات پرفیشن کی مہرلگی ہوئی ہے۔

تم نےمیراساتھ نہ دیا تو میں ماش کی دال کھانے والےیتیموں میں شامل ہوجاؤں گا کیسےخوش قسمت لوگ ہیں۔دکانوں پربیٹھے ڈکاریں لیا کرتےہیں۔ اپنا اپنا نصیبا ہے۔ ہم ترستے ہیں اور وہ نہایت مصرفانہ انداز میں ڈکاروں کوبرابرخرچ کرتےرہتےہیں۔ پیاری ڈکارمیں کہاں تک لکھےجاؤں۔ لکھنے سےکچھ حاصل نہیں، صبربڑی چیز ہے۔




سامع
کنہیا لال کپور

جس دن سے وہ ایک گم نام جزیرے کی سیاحت سے واپس آیا تھا۔بہت اداس رہتا تھا۔ یہ بات تو نہیں تھی کہ اسے اس جزیرے کی یاد رہ رہ کر آتی تھی۔ کیوں کہ وہ جزیرہ اس قابل ہی کب تھا کہ اس کی زیارت دوبارہ کی جائے۔ کوئی بڑا فضول سا جزیرہ تھا۔ ‘‘کاناباتا کاٹا’’اور واقع تھا وہ بحرالکاہل میں۔ وہ ایک کلچر وفد کے ساتھ اس جزیرے میں گیا تھا۔

یہ صحیح ہے کہ اس جزیرے میں رہنے والوں کےطورطریقے عجیب و غریب تھے۔ مثال کے طور پر وہ چائے یا کافی کی بجائےسونف، کا عرق پیتےتھے۔مصافحہ کرنے کی بجائے ایک دوسرے کےکان اینٹھتےتھے۔ کوٹ کےاوپر قمیص پہنتےتھے۔ ناچتےوقت روتےاورعبادت کرتےوقت زور زور سےہنستےتھے۔یہ ایسی باتیں تھیں جنہیں دلچسپ کہا جاسکتا ہےاورنہ جنہیں سنسنی کےلیےلوگوں کوبیتاب ہونا چاہیےتھا۔ لیکن بدقسمتی سےجب بھی اس نے‘‘کانا بانا کاٹا’’کا ذکرکسی مجلس میں کیا اسےسخت مایوسی ہوئی۔ اول تو‘‘کانا بانا کاٹا’’کا نام سن کرہی سامعین قہقہےلگا کرہنسنےلگے۔ نہیں تو کسی نےفوراً چمک کرکہا۔‘‘ہٹاؤ یاراس بکواس کو۔ تم وہاں کیا گئےایک دم Bore بن کےلوٹے۔جب دیکھو کانا بانا کاٹا۔ کوئی کام کی بات کرو۔

کئی بار اس نے موقع محل سمجھ کرکانا بابا کاٹا کا ذکرچھیڑا۔ لیکن لوگوں نےتو جیسےاس میں دلچسپی لینےکی قسم کھا رکھی تھی۔ ایک دفعہ چند شاعروں کےدرمیان بیٹھےہوئےاس نےکہا۔‘‘آپ شاید نہیں جانتےکہ کانا بانا کاٹا میں تمام شاعرنثرمیں شاعری کرتےہیں۔اوروہ بھی چند گنےچنے موضوعات پر مثلاً گیدڑ۔ کھٹمل۔ چمگادڑ۔ سب سےبڑا شاعراس شخص کو سمجھا جاتا ہےجس نےگیدڑ پر سب سےزیادہ نظمیں لکھی ہوں میں آپ کوگولا گوقلا کی ایک نظم سناتا ہوں۔ گیدڑ کو مخاطب کرتے ہوئےوہ کہتا ہے۔؎

‘‘اےگیدڑ۔ اگر تجھےشب بھرنید نہیں آتی۔ تو تُومارفیا کا ٹیکہ کیوں نہیں لگوالیتا۔اے گیدڑ۔ اتنے زور سےمت چلا۔ کہیں ایسا نہ ہو۔ کہ تیرا بڑاسا پھیپھڑا پھٹ جائے۔’’
‘‘اوراے گیدڑ’’

اورکسی شاعرنےاس کی بات کاٹ کرکہا تھا۔‘‘خدا کےلیےرحم کرد ہمارےحال پر۔کیوں بور کرنےپرتلےہو۔’’اوراس کی حسرت دل ہی دل میں رہ گئی تھی کہ گیدڑ والی ساری نظم وہ شاعروں کو سنا نہ سکا۔
اسی طرح ایک دفعہ اس نےوکیلوں کی ایک محفل میں کہا ۔‘‘ آپ شاید نہیں جانتے،کہ کانا بانا کاٹا میں وکیل کو۔‘‘ٹاپا’’ کہا جاتا ہے۔ جس کے معنی ہوتے ہیں۔‘‘دلچسپ جھوٹ بولنےوالا’’اور‘‘جج’’کو‘‘کاپا’’کہا جاتا ہےجس کےمعنی ہوئے‘‘غلط فیصلہ کرنے والا’’اورگواہ کو کہتےہیں ‘‘ماپا’’جس کےمعنی۔۔۔۔۔۔’’

اس پرایک وکیل نےاس کی طرف اشارہ کرتےہوئےکہا تھا۔اورآپ کو‘‘باپا’’کہا جاتا ہے۔‘‘جس کےمعنی ہوئےفضول بکواس کرنےوالا۔’’

اس دن کےبعد اس نےمعمول بنا لیاتھا کہ کسی مجلس میں کانا بانا کاٹا کا ذکرنہیں کرے گا۔بلکہ اکیلےدُکیلےآدمی کےساتھ بات چلانےکی کوشش کرے گا۔ ایک دن سڑک پرچلتےہوئےایک فقیرنےاس سےپیسےکاسوال کیا۔اس نےفقیرکی ہتھیلی پرایک لکٹری کا سکہ جووہ کانا بانا کاٹا سےلایا تھا رکھتے ہوئےکہا۔


‘‘نہیں جانتا۔’’

‘‘یہ کانا بانا کاٹا کا سکہ ہے۔ جانتےہو یہ ملک کہاں واقع ہے۔’’

‘‘نہیں جانتا۔’’

‘‘بحرالکاہل میں، جاپان سےتین ہزار۔۔۔۔۔۔’’

‘‘جی ہوگا۔ لیکن غریب پر ورمیں نےتو پیسےکا سوال کیا تھا۔’’

ایک دوکان دارسےصابن خریدتےوقت اس نےکہا۔‘‘کانا بانا کاٹا’’میں صابن نہیں ہوتا۔دراصل اس کی ضرورت بھی نہیں وہاں عام طور پر لوگ ایک سال بعد نہاتے ہیں۔ عجیب ملک ہے۔ وہاں دوکاندارکو‘‘چمپیٹو’’کہتےہیں جس کےمعنی ہوئے۔۔۔۔۔’’

دوکانداراس کی بات کونظراندازکرتےہوئے پوچھا۔‘‘اچھا توآپ کو کون سا صابن چاہیے۔’’

ایک بارباغ میں ٹہلتےہوئےاس کی ملاقات ایک ضعیف آدمی سےہوئی۔ اس نےسوچا۔ موقعہ اچھا ہے۔ اس سےفائدہ اٹھایا جائے۔ آداب بجالانےکےبعد اس نےکہا۔ ‘‘بڑے میاں آپ کی کیا عمر ہوگی۔’’

‘‘کانا بانا کاٹا کیا بلا ہے۔’’

‘‘بلا نہیں صاحب۔ ایک بڑاعجیب جزیرہ ہے۔ بحرالکاہل میں جاپان سے۔۔۔’’

‘‘اچھا ہوگا۔’’

‘‘لیکن کیا یہ عجیب بات نہیں۔ کہ وہاں ساٹھ سال کےبعد کسی کو زندہ ۔۔۔۔۔’’

‘‘توکیا اسے پھانسی کےتختےپرچڑھا دیا جاتا ہے۔’’

‘‘جی ہاں۔’’

‘‘بڑا بےہودہ ملک ہے۔’’

‘‘جی نہیں۔ بےہودہ نہیں۔ دیکھئےنا۔ اس قانون کا یہ فائدہ ہے کہ۔۔۔۔’’

‘‘اجی رہنےدیجئے۔ بزرگوں کےساتھ ایسا بےرحمانہ سلوک ’’


‘‘معاف کیجئے۔ میں ایسی فضول باتیں نہیں سنا کرتا۔’’

آخر جب یہ حربہ بھی کوئی خاص کامیا ب نہ رہا تواس نےایک اورتدبیرسوچی۔ کانا بانا کاٹا سےوہ اپنےساتھ چند سنگتراشی کےنمونےلایا تھا۔ وہ اس نےاپنےکمرے میں رکھ دیئے۔ اس کا خیال تھا کہ جب کوئی ملاقاتی اس سےملنےآئےگا۔ تو ضروران پرنظر دوڑانےکےبعد ان سےمتعلق سوال کرے گا،اوربات چل نکلےگی۔ لیکن اس کےسب اندازے غلط ثابت ہوئے۔ اکثرملاقاتیوں نےان کی جانب دیکھا تک نہیں۔ ایک آدھ نےدیکھنےکےبعد فرض کرلیا کہ کسی کباڑی سےاونےپونےچند فضول مجسمےخرید لیےگئےہیں ایک دن اس نےایک ملاقاتی کی توجہ ایک مجسمےکی طرف مبذول کراتے ہوئےکہا۔ ‘‘یہ کس کا مجسمہ ہے۔’’

‘‘کسی بندرکا معلوم ہوتا ہے۔’’

‘‘ارے نہیں۔ بندرکا نہیں۔ یہ کانا بانا کاٹا کےمشہور فلسفی ‘موموکوکو’کا ہے۔’’

مومو کوکو بڑا۔ پہنچا ہوا فلسفی تھا۔ اس کےخیال میں انسان کی سب سےبڑی کمزوری عورت نہیں۔ افیون ہے۔ خود ‘موموکوکو’ہرروز تین سے چھ ماشےافیون کھا یا کرتا تھا۔ ایک دن جب اسے افیون نہ ملی۔ تو جانتےہو اس نےکیا کیا۔

‘‘شاید خودکشی کرلی۔’’

‘‘نہیں خود کشی نہیں کی۔ وہ ایک پودا جڑاورپتوں شمیت کھا گیا۔ لیکن جب اسے۔۔۔’’

‘‘اچھا یا رکوئی اوربات کرو۔ یہ کس کا ذکرلےبیٹھے ۔’’

‘‘اسےسب سےزیادہ افسوس تب ہوتا تھا جب بات چل نکلنےکےبعد درمیان میں رک جاتی۔مثلاً ایک اتوارکواس کا ایک اخبارنویس دوست اس کے پاس بیٹھا ہوا تھا، اس نےاسےمخاطب کرتےہوئے کہا۔‘‘آپ شاید نہیں جانتے۔ کہ‘‘کانا بانا کاٹا’’میں لوگ اخبارپڑھنےکےلئےنہیں آگ جلانےکےلیےخرید تےہیں۔’’
‘‘لیکن وہ اخبار پڑھتےکیوں نہیں۔’’

‘‘ان کا خیال ہےکہ اخباروں میں سکینڈل کےعلاوہ کچھ نہیں ہوتا۔’’

‘‘یہ تو کوئی معقول دلیل نہیں۔’’

اپنا اپنا خیال ہے۔اور وہاں سب اخباروں کا نا م ایک سا ہوتا ہے۔ یعنی‘رگڑرگڑ’جس کےمعنی ہوئے۔۔۔۔۔’’

‘‘کچھ بھی ہوئے۔ کوئی کام کی بات کرو۔’’

آخردو گھنٹےکےبعد جب اس کےدوست نےپیرس کا تذکرہ ختم کیا تواس نےمحسوس کیا۔کہ ایسےشخص سےکانا بانا کاٹا کا ذکرکرنا پرے درجےکی حماقت تھی۔

جب اس کا درجہ بیکارثابت ہوا توکھویا کھویا سا رہنےلگا۔ اسےانسانوں سےوحشت سی ہونے لگی۔ یہ کیسے لوگ ہیں۔ انہیں اپنےسوا کسی چیزمیں دلچسپی نہیں۔ صرف روٹی کمانےکا دھندا ان کے دل ودماغ پر سوار ہے۔ کانا بانا کاٹا کا ذکرنہ بن کر یہ اپنےساتھ کتنا ظلم کررہے ہیں۔ وہ جتنا ان باتوں کےمتعلق سوچتا اس کی اداسی میں اتنا ہی اضافہ ہوتا۔


‘‘ہروقت اداس رہتا ہوں۔’’

‘‘وجہ؟’’

‘‘بظاہرکوئی وجہ نظرنہیں آتی۔’’

‘‘یہ شکایت کب سے ہے۔’’

‘‘جب سےکانا بانا کاٹا سےلوٹا ہوں۔’’

‘‘کانا بانا کاٹا۔ یہ کسی ملک کا نام ہےکیا؟’’


‘‘جاپان سےکتنا دورہے۔’’

‘‘کوئی تین ہزارمیل۔’’

‘‘آپ وہاں کس سلسلےمیں تشریف لےگئےتھے۔’’

‘‘ایک کلچروفد کےساتھ گیا تھا۔’’
‘‘آپ فن کارہیں۔’’

‘‘مصورہوں۔’’

‘‘توخوب سیرکی۔’’
‘‘جی ہاں ایک مہینہ رہا’’

‘‘تو کیا کیا دیکھا وہاں آپ نے۔’’


‘‘ہمیں بھی کچھ بتائیے۔’’

‘‘وہاں ڈاکٹرنہیں ہوتے۔’’

‘‘ڈاکٹرنہیں ہوتے۔ تو پھرجولوگ بیمارپڑتےہیں وہ علاج کس سےکراتےہیں۔’’

‘‘چوں کہ انہیں معلوم ہےکہ علاج کرنےوالا کوئی نہیں۔ اس لیےوہ بیماری ہی نہیں پڑتے۔’’

‘‘اچھاکوئی اوربات بتائیے۔’’

‘‘وہاں مکانوں کےدروازے نہیں ہوتے۔’’

‘‘تولوگ اندرکس طرح آتے ہیں۔’’

‘‘کھڑکیاں جوہوتی ہیں۔’’

‘‘اچھا اورکیا دیکھا۔’’

‘‘وہاں بچےکی پیدائش پرماتم منایا جاتا ہے۔’’

‘‘وہ کیوں۔’’


‘‘بہت خوب۔ اچھا میں آپ کےلیےدوا تیارکرلوں۔ باقی باتیں۔۔۔۔’’

‘‘دوا رہنےدیجئے۔ اب اس کی ضرورت نہیں۔’’

‘‘ابھی توآپ کہہ رہےتھے کہ آپ ہروقت اداس رہتے ہیں۔’’

‘‘جس شے کی کمی مجھے اداس رکھتی تھی وہ مجھے مل گئی۔’’

‘‘وہ کون سی شے ہے۔’’

‘‘سامع’’

ڈاکٹراس کا منہ تکنےلگا لیکن وہ چپکےسےآداب عرض ہےکہہ کردوکان سےباہرچلا گیا۔


سویرے جو کل آنکھ میری کھلی
پطرس بخاری

گیدڑ کی موت آتی ہے تو شہر کی طرف دوڑتا ہے۔ ہماری جو شامت آئی تو ایک دن اپنے پڑوسی لالہ کرپا شنکرجی برہمچاری سے برسبیل تذکرہ کہہ بیٹھے کہ لالہ جی امتحان کے دن قریب آتے جاتے ہیں، آپ سحرخیز ہیں، ذرا ہمیں بھی صبح جگادیا کیجیئے۔

وہ حضرت بھی معلوم ہوتا ہے نفلوں کے بھوکے بیٹھے تھے۔ دوسرے دن اُٹھتے ہی انہوں نے ایشور کا نام لے کر ہمارے دروازے پر مکابازی شروع کردی کچھ دیر تک تو ہم سمجھے کہ عالم خواب ہے۔ ابھی سے کیا فکر، جاگیں تو لاحول پڑھ لیں گے۔ لیکن یہ گولہ باری لمحہ بہ لمحہ تیز ہوتی گئی۔ اور صاحب جب کمرے کی چوبی دیواریں لرزنے لگیں، صراحی پر رکھا گلاس جلترنگ کی طرح بجنے لگا اور دیوار پر لٹکا ہوا کیلنڈر پنڈولم کی طرح ہلنے لگا تو بیداری کا قائل ہونا ہی پڑا۔ مگر اب دروازہ ہے کہ لگاتار کھٹکھٹایا جا رہا ہے۔ میں کیا میرے آباؤاجداد کی روحیں اور میری قسمت خوابیدہ تک جاگ اُٹھی ہوگی۔ بہتیرا آوازیں دیتا ہوں۔۔۔ اچھا۔۔۔ اچھا۔۔۔ تھینک یو۔۔۔ جاگ گیا ہوں۔۔۔ بہت اچھا نوازش ہے آنجناب ہیں کہ سنتے ہی نہیں۔ خدایا کس آفت کا سامنا ہے؟ یہ سوتے کو جگا رہے ہیں یا مردے کو جلا رہے ہیں؟ اور حضرت عیسیٰ بھی تو بس واجبی طور پر ہلکی سی آواز میں قم کہہ دیا کرتے ہوں گے، زندہ ہوگیا تو ہوگیا، نہیں تو چھوڑ دیا۔ کوئی مردے کے پیچھے لٹھ لے کے پڑجایا کرتے تھے؟ توپیں تھوڑی داغا کرتے تھے؟ یہ تو بھلا ہم سے کیسے ہوسکتا تھا کہ اُٹھ کر دروازے کی چٹخنی کھول دیتے، پیشتر اس کے کہ بستر سے باہر نکلیں، دل کو جس قدر سمجھانا بجھانا پڑتا ہے۔ اس کا اندازہ کچھ اہل ذوق ہی لگا سکتے ہیں۔ آخرکار جب لیمپ جلایا اور ان کو باہر سے روشنی نظر آئی، تو طوفان تھما۔

اب جو ہم کھڑکی میں سے آسمان کو دیکھتے ہیں تو جناب ستارے ہیں، کہ جگمگا رہے ہیں سوچا کہ آج پتہ چلائیں گے، یہ سورج آخر کس طرح سے نکلتا ہے۔ لیکن جب گھوم گھوم کر کھڑکی میں سے اور روشندان میں سے چاروں طرف دیکھا اور بزرگوں سے صبح کاذب کی جتنی نشانیاں سنی تھیں۔ ان میں سے ایک بھی کہیں نظر نہ آئی، تو فکر سی لگ گئی کہ آج کہیں سورج گرہن نہ ہو؟ کچھ سمجھ میں نہ آیا، تو پڑوسی کو آواز دی۔ لالہ جی۔۔۔ لالہ جی؟

جواب آیا۔ ہوں۔


کہنے لگے تو اور کیا تین بجے ہی سورج نکل آئے؟

تین بجے کا نام سن کر ہوش گم ہوگئے، چونک کر پوچھا۔ کیا کہا تم نے؟ تین بجے ہیں۔

کہنے لگے۔ تین۔۔۔ تو۔۔۔ نہیں۔۔۔ کچھ سات۔۔۔ ساڑھے سات۔۔۔ منٹ اوپر تین ہیں۔
میں نے کہا۔ ارے کم بخت، خدائی فوجدار، بدتمیز کہیں کے، میں نے تجھ سے یہ کہا تھا کہ صبح جگا دینا، یا یہ کہا تھا کہ سرے سے سونے ہی نہ دینا؟ تین بجے جاگنا بھی کوئی شرافت ہے؟ ہمیں تو نے کوئی ریلوے گارڈ سمجھ رکھا ہے؟ تین بجے ہم اُٹھ سکا کرتے تو اس وقت دادا جان کے منظور نظر نہ ہوتے؟ ابے احمق کہیں کے تین بجے اُٹھ کے ہم زندہ رہ سکتے ہیں؟ امیرزادے ہیں، کوئی مذاق ہے، لاحول ولاقوة۔


اور پھر حسب معمول نہایت اطمینان کے ساتھ بھلے آدمیوں کی طرح اپنے دس بجے اُٹھے، بارہ بجے تک منھ ہاتھ دھویا اور چار بجے چائے پی کر ٹھنڈی سڑک کی سیر کو نکل گئے۔

شام کو واپس ہاِسٹل میں وارد ہوئے۔ جوش شباب تو ہے ہی اس پر شام کا ارمان انگیز وقت۔ ہوا بھی نہایت لطیف تھی۔ طبعیت بھی ذرا مچلی ہوئی تھی۔ ہم ذرا ترنگ میں گاتے ہوئے کمرےمیں داخل ہوئے کہ

بلائیں زلف جاناں کی اگر لیتے تو ہم لیتے

کہ اتنے میں پڑوسی کی آواز آئی۔ مسٹر۔

ہم اس وقت ذرا چٹکی بجانے لگے تھے۔ بس انگلیاں وہیں پر رک گئیں۔ اور کان آواز کی طرف لگ گئے۔ ارشاد ہوا یہ آپ گا رہے ہیں؟ زور آپ پر

میں نے کہا۔ اجی میں کس لائق ہوں۔ لیکن خیر فرمائیے؟ بولے ذرا۔۔۔ وہ میں۔۔۔ میں ڈسٹرب ہوتا ہوں ۔ بس صاحب۔ ہم میں جو موسیقیت کی روح پیدا ہوئی تھی فوراً مر گئی۔ دل نے کہا۔ اونابکار انسان دیکھ پڑھنے والے یوں پڑھتے ہیں صاحب، خدا کے حضور گڑگڑا کر دعا مانگی کہ خدایا ہم بھی اب باقاعدہ مطالعہ شروع کرنے والے ہیں۔ہماری مدد کر اور ہمیں ہمت دے۔

آنسو پونچھ کر اور دل کو مضبوط کرکے میز کے سامنے آبیٹھے، دانت بھینچ لئے، نکٹائی کھول دی، آستینیں چڑھا لیں، لیکن کچھ سمجھ میں نہ آيا کہ کریں کیا؟ سامنے سرخ سبز، زرد سب ہی قسم کی کتابوں کا انبار لگا تھا۔ اب ان میں سے کون سی پڑھیں؟ فیصلہ یہ ہوا کہ پہلے کتابوں کو ترتیب سے میز پر لگادیں کہ باقاعدہ مطالعہ کی پہلی منزل یہی ہے۔

بڑی تقطیع کی کتابوں کو علیحدہ رکھ دیا۔ چھوٹی تقطیع کی کتابوں کو سائز کے مطابق الگ قطار میں کھڑا کردیا۔ ایک نوٹ پیپر پر ہر ایک کتاب کے صفحوں کی تعداد لکھ کر سب کو جمع کیا پھر ۱۵۔اپریل تک کے دن گنے۔ صفحوں کی تعداد کو دنوں کی تعداد پر تقسیم کیا۔ ساڑھے پانچ سو جواب آیا، لیکن اضطراب کی کیا مجال جو چہرے پر ظاہر ہونے پائے۔ دل میں کچھ تھوڑا سا پچھتائے کہ صبح تین بجے ہی کیوں نہ اُٹھ بیٹھے لیکن کم خوابی کے طبی پہلو پر غور کیا۔ تو فوراً اپنے آپ کو ملامت کی۔ آخرکار اس نتیجے پر پہنچے کہ تین بجے اُٹھنا تو لغویات ہےالبتہ پانچ، چھ، سات بجے کے قریب اُٹھنا معقول ہوگا۔ صحت بھی قائم رہے گی، اور امتحان کی تیاری بھی باقاعدہ ہوگی۔ ہم خرماو ہم ثواب۔

یہ تو ہم جانتے ہیں کہ سویرے اُٹھنا ہو تو جلدی ہی سو جانا چاہیئے۔ کھانا باہر سے ہی کھا آئے تھے۔ بستر میں داخل ہوگئے۔

چلتے چلتے خیال آیا، کہ لالہ جی سے جگانے کے ليے کہہ ہی نہ دیں؟ یوں ہماری اپنی قوت ارادی کافی زبردست ہے جب چاہیں اُٹھ سکتے ہیں، لیکن پھر بھی کیا ہرج ہے؟

ڈرتے ڈرتے آواز دی۔ لالہ جی

انہوں نے پتھر کھینچ مارا یس

ہم اور بھی سہم گئے کہ لالہ جی کچھ ناراض معلوم ہوتے ہیں، تتلا کے درخواست کی کہ لالہ جی، صبح آپ کو بڑی تکلیف ہوئی، میں آپ کا بہت ممنون ہوں۔ کل اگر ذرا مجھے چھ بجے یعنی جس وقت چھ بجیں۔۔۔

جواب ندارد۔

میں نے پھر کہا جب چھ بج چکیں تو۔۔۔ سنا آپ نے؟

چپ۔

لالہ جی


ہم نے کہا ب۔۔۔ ب۔۔۔ ب۔۔۔ بہت اچھا۔ یہ بات ہے۔
توبہ خدا کسی کا محتاج نہ کرے۔

لالہ جی آدمی بہت شریف ہیں۔ اپنے وعدے کے مطابق دوسرے دن صبح چھ بجے انہوں نے دروازے پر گھونسوں کی بارش شروع کردی۔ ان کا جگانا تو محض ایک سہارا تھا ہم خود ہی انتظار میں تھے کہ یہ خواب ختم ہولے تو بس جاگتے ہیں۔ وہ نہ جگاتے تو میں خود ایک دو منٹ کے بعد آنکھیں کھول دیتا۔ بہر صورت جیسا کہ میرا فرض تھا۔ میں نے ان کا شکریہ ادا کیا۔ انہوں نے اس شکل میں قبول کیا کہ گولہ باری بند کردی۔
اس کے بعد کے واقعات ذرا بحث طلب سے ہیں اور ان کے متعلق روایات میں کسی قدر اختلاف ہے بہرحال اس بات کا تو مجھے یقین ہے۔ اور میں قسم بھی کھا سکتا ہوں کہ آنکھیں میں نے کھول دی تھیں۔ پھر یہ بھی یاد ہے کہ ایک نیک اور سچے مسلمان کی طرح کلمہ شہادت بھی پڑھا۔ پھر یہ بھی یاد ہے کہ اُٹھنے سے پیشتر دیباچے کے طور پر ایک آدھ کروٹ بھی لی۔ پھر کا نہیں پتہ۔ شاید لحاف اوپر سے اتار دیا۔ شاید سر اس میں لپیٹ دیا۔ یا شاید کھانسایا خراٹا لیا۔ خیر یہ تو یقینی امر ہے کہ دس بجے ہم بالکل جاگ رہے تھے۔ لیکن لالہ جی کے جگانے کے بعد اور دس بجے سے پیشتر خدا جانے ہم پڑھ رہے تھے یا شاید سو رہے تھے۔ نہیں ہمارا خیال ہے پڑھ رہے تھے یا شاید سو رہے تھے۔ بہرصورت یہ نفسیات کا مسئلہ ہے جس میں نہ آپ ماہر ہیں نہ میں۔ کیا پتہ، لالہ جی نے جگایا ہی دس بجے ہو۔ یا اس دن چھ دیر میں بجے ہوں۔ خدا کے کاموں میں ہم آپ کیا دخل دے سکتے ہیں۔ لیکن ہمارے دل میں دن بھر یہ شبہ رہا کہ قصور کچھ اپنا ہی معلوم ہوتا ہے۔ جناب شرافت ملاحظہ ہو، کہ محض اس شبہ کی بنا پر صبح سے شام تک ضمیر کی ملامت سنتا رہا۔ اور اپنے آپ کو کوستا رہا۔ مگر لالہ جی سے ہنس ہنس کر باتیں کیں ان کا شکریہ ادا کیا۔ اور اس خیال سے کہ ان کی دل شکنی نہ ہو، حد درجے کی طمانیت ظاہر کی کہ آپ کی نوازش سے میں نے صبح کا سہانا اور روح افزا وقت بہت اچھی طرح صرف کیا ورنہ اور دنوں کی طرح آج بھی دس بجے اُٹھتا۔ لالہ جی صبح کے وقت دماغ کیا صاف ہوتا ہے، جو پڑھو خدا کی قسم فوراً یاد ہوجاتا ہے۔ بھئی خدا نے صبح بھی کیا عجیب چیز پیدا کی ہے یعنی اگر صبح کے بجائے صبح صبح شام ہوا کرتی تو دن کیا بری طرح کٹا کرتا۔
لالہ جی نے ہماری اس جادوبیانی کی داد یوں دی کہ آپ پوچھنے لگے۔ تو میں آپ کو چھ بجے جگا دیا کروں نا؟

میں نے کہا۔ ہاں ہاں، واہ یہ بھی کوئی پوچھنے کی بات ہے۔ بےشک۔

شام کے وقت آنے والی صبح کے مطالعہ کے ليے دو کتابیں چھانٹ کر میزپر علیحدہ جوڑ دیں۔ کرسی کو چارپائی کے قریب سرکالیا۔ اوورکوٹ اور گلوبند کو کرسی کی پشت پر آویزاں کر لیا۔ کنٹوپ اور دستانے پاس ہی رکھ ليے۔ دیاسلائی کو تکیئے کے نیچے ٹٹولا۔ تین دفعہ آیۃ الکرسی پڑھی، اور دل میں نہایت ہی نیک منصوبے باندھ کر سوگیا۔

صبح لالہ جی کی پہلی دستک کے ساتھ ہی جھٹ آنکھ کھل گئی، نہایت خندہ پیشانی کے ساتھ لحاف کی ایک کھڑکی میں سے ان کو گڈمارننگ کیا، اور نہایت بیدارانہ لہجے میں کھانسا، لالہ جی مطمئن ہو کر واپس چلے گئے۔

ہم نے اپنی ہمت اور اولوالعزمی کو بہت سراہا کہ آج ہم فوراً ہی جاگ اُٹھے۔ دل سے کہا کہ دل بھیا، صبح اُٹھنا تو محض ذرا سی بات ہے ہم یوں ہی اس سے ڈرا کرتے تھے۔ دل نے کہا اور کیا؟ تمہارے تو یوں ہی اوسان خطا ہوجایا کرتے ہیں۔ ہم نے کہا سچ کہتے ہو یار، یعنی اگر ہم سستی اور کسالت کو خود اپنے قریب نہ آنے دیں تو ان کی کیا مجال ہے کہ ہماری باقاعدگی میں خلل انداز ہوں۔ اس وقت لاہور شہر میں ہزاروں ایسے کاہل لوگ ہوں گے جو دنیا ومافیہا سے بےخبر نیند کے مزے اُڑاتے ہوں گے۔ اور ایک ہم ہیں کہ ادائے فرض کی خاطر نہایت شگفتہ طبعی اور غنچہ دہنی سے جاگ رہے ہیں۔ بھئی کیا برخوردار سعادت آثار واقع ہوئے ہیں۔ ناک کو سردی سی محسوس ہونے لگی تو اسے ذرا یو ں ہی سا لحاف کی اوٹ میں کر لیا اور پھر سوچنے لگے۔۔۔ خوب۔ تو ہم آج کیا وقت پر جاگے ہیں بس ذرا اس کی عاد ت ہوجائے تو باقاعدہ قرآن مجید کی تلاوت اور فجر کی نماز بھی شروع کردیں گے۔ آخر مذہب سب سے مقدم ہے ہم بھی کیا روزبروز الحاد کی طرف مائل ہوتے جاتے ہیں نہ خدا کا ڈر اور نہ رسول کا خوف۔ سمجھتے ہیں کہ بس اپنی محنت سے امتحان پاس کرلیں گے۔ اکبر بیچارا یہی کہتا کہتا مرگیا لیکن ہمارے کان پر جوں تک نہ چلی۔۔۔ لحاف کانوں پر سرک آیا۔۔۔ تو گویا آج ہم اور لوگوں سے پہلے جاگے ہیں۔۔۔ بہت ہی پہلے۔۔۔ یعنی کالج شروع ہونے سے بھی چار گھنٹے پہلے۔ کیا بات ہے خداوند کالج والے بھی کس قدر سست ہیں ۔ ہر ایک مستعد انسان کو چھے بجے تک قطعی جاگ اُٹھنا چاہئے۔ سمجھ میں نہیں آتا کہ کالج سات بجے کیوں نہ شروع ہوا کرے۔۔۔ لحاف سر پر۔۔۔ بات یہ ہے کہ تہذیب جدید ہماری تمام اعلیٰ قوتوں کی بیخ کنی کر رہی ہے۔ عیش پسندی روزبروز بڑھتی جاتی ہے۔۔۔ آنکھیں بند۔۔۔ تو اب چھ بجے ہیں ۔ تو گویا تین گھنٹے تو متواتر مطالعہ کیا جاسکتا ہے۔ سوال صرف یہ ہے کہ پہلے کون سی کتابیں پڑھیں ۔ شیکسپیئر یا ورڈزورتھ؟ میں جانوں شیکسپیئر بہتر ہوگا۔ اس کی عظیم الشان تصانیف میں خدا کی عظمت کے آثار دکھائی دیتے ہیں اور صبح کے وقت الله میاں کی یاد سے بہتر چیز کیا ہوسکتی ہے؟ پھر خیال آیا کہ دن کو جذبات کے محشرستان سے شروع کرنا ٹھیک فلسفہ نہیں۔ ورڈزورتھ پڑھیں۔ اس کے اوراق میں فطرت کو سکون واطمینان میسر ہوگا اور دل اور دماغ نیچر کی خاموش دلآویزیوں سے ہلکے ہلکے لطف اندوز ہوں گے۔۔۔ لیکن شیکسپیئر۔۔۔نہیں ورڈزورتھ ہی ٹھیک رہے گا۔۔۔ شیکسپیئر۔۔۔ہیملیٹ۔۔۔ لیکن ورڈزورتھ۔۔۔ لیڈی میکبتھ۔۔۔ دیوانگی۔۔۔ سبزہ زار۔۔۔ سنجر سنجر۔۔۔ بادبہاری۔۔۔ صید ہوس۔۔۔ کشمیر۔۔۔ میں آفت کا پرکالہ ہوں۔۔۔

یہ معما اب مابعد الطبعیات ہی سے تعلق رکھتا ہے کہ پھر جو ہم نے لحاف سے سر باہر نکالا اور ورڈزورتھ پڑھنے کا ارادہ کیا تو وہی دس بج رہے تھے۔ اس میں نہ معلوم کیا بھید ہے

کالج ہال میں لالہ جی ملے۔ مسٹر صبح میں نے آپ کو پھر آواز دی تھی، آپ نے جواب نہ دیا؟
میں نے زور کا قہقہہ لگا کر کہا۔ اوہو  لالہ جی یاد نہیں۔ میں نے آپ کو گڈمارننگ کہا تھا؟ میں تو پہلے ہی سے جاگ رہا تھا۔

بولے وہ تو ٹھیک ہے لیکن بعد میں۔۔۔ اس کے بعد۔۔۔ کوئی سات بجے کے قریب میں نے آپ سے تاریخ پوچھی تھی، آپ بولے ہی نہیں۔

ہم نے نہایت تعجب کی نظروں سے ان کو دیکھا۔ گویا وہ پاگل ہوگئے ہیں۔ اور پھر ذرا متین چہرہ بنا کر ماتھے پر تیوریاں چڑھائےغوروفکر میں مصروف ہوگئے۔ ایک آدھ منٹ تک ہم اس تعمق میں رہے۔ پھر یکایک ایک محجوبانہ اور معشوقانہ انداز سے مسکراکے کہا۔ ہاں ٹھیک ہے، ٹھیک ہے، میں اس وقت۔۔۔ اے۔۔۔ اے، نماز پڑھ رہا تھا۔

لالہ جی مرعوب ہو کر چل دیئے۔ اور ہم اپنے زہد وتقوی کی تسکینی میں سر نیچا کئے کمرے کی طرف چلے آئے۔ اب یہی ہمارا روزمرہ کا معمول ہوگیا ہے۔ جاگنا نمبر ایک چھ بجے۔ جاگنا نمبر دو دس بجے۔ اس دوران لالہ جی آواز دیں تو نماز

جب دل مرحوم ایک جہان آرزو تھا تو یوں جاگنے کی تمنا کیا کرتے تھے کہ ہمارا فرق ناز محو بالش کمخواب ہو اور سورج کی پہلی کرنیں ہمارے سیاہ پُرپیچ بالوں پر پڑ رہی ہوں۔ کمرے میں پھولوں کی بوئے سحری روح افزائیاں کر رہی ہو۔ نازک اور حسین ہاتھ اپنی انگلیوں سے بربط کے تاروں کو ہلکے ہلکے چھیڑ رہے ہوں۔ اور عشق میں ڈوبی ہوئی سریلی اور نازک آواز مسکراتی ہوئی گا رہی ہو

تم جاگو موہن پیارے
خواب کی سنہری دھند آہستہ آہستہ موسیقی کی لہروں میں تحلیل ہوجائے اور بیداری ایک خوشگوار طلسم کی طرح تاریکی کے باریک نقاب کو خاموشی سے پارہ پارہ کردے چہرہ کسی کی نگاہ اشتیاق کی گرمی محسوس کر رہا ہو۔ آنکھیں مسحور ہو کر کھلیں اور چار ہوجائیں۔ دلآویز تبسم صبح کو اور بھی درخشندہ کردے۔ اور گیت سانوری صورت توری من کو بھائی کے ساتھ ہی شرم وحجاب میں ڈوب جائے۔
نصیب یہ ہے کہ پہلے مسٹر مسٹر کی آواز اور دروازے کے دنادن سامعہ نوازی کرتی ہے، اور پھر چار گھنٹے بعد کالج کا گھڑیال دماغ کے ریشے ریشے میں دس بجانا شروع کردیتا ہے۔ اور اس چار گھنٹے کے عرصہ میں گڑویوں کے گڑ پڑ نے، دیگچیوں کے اُلٹ جانے، دروازوں کے بند ہونے، کتابوں کے جھاڑنے، کرسیوں کے گھسیٹنے، کُلیاں اور غرغرے کرنے، کھنکھارنے اور کھانسنے کی آوازیں تو گویا فی البدیہہ ٹھمریاں ہیں۔ اندازہ کرلیجیئے کہ ان سازوں میں سُرتال کی کس قدر گنجائش ہے

موت مجھ کو دکھائی دیتی ہے

جب طبعیت کو دیکھتا ہوں میں


شوہر ہونے کے بعد
سرور جمال
ایک صبح میری آنکھ کھلی، تو میں نے دیکھا کہ میں ایک شوہر ہو چکی ہوں۔یہ معجزہ کیسےظہور پذیر ہوا، اس کےلئے میں خود حیران ہوں، بس اتنا یاد ہے کہ ایک بارمیں نےشوہر بننےکی خواہش ٹوٹ کرکی تھی۔ قدرت نےغالباً میری پچھلی تمام خواہشوں کی پامالی کےصلہ میں اتنی بڑی اورناممکن سی خواہش راتوں رات پوری کردی۔

قصہ مختصر یہ کہ اب میں ایک عدد شوہر ہوں، اس بیوی کا شوہر، جو کبھی میرے شوہر رہ چکے تھے۔ میں کیا بتاؤں کہ شوہر بننے کے بعد چند ماہ کیسے آرام و سکھ کے گذارے ہر وقت ایک مستی و سرشاری کی کیفیت میرے اوپر چھائی رہتی، ایک جذبۂ افتخار سرپر سوار رہتا۔ گویا کہ شوہر ہو جانا کسی ملک کے صدر یا بادشاہ بن جانے سے کم نہیں— لیکن میں ابھی اپنے اس اعزاز پر دل بھر کے خوش بھی نہ ہونے پایا تھا کہ اس کے سنگین اور تلخ نتائج سامنے آنے لگے۔ اب تو ایسا لگ رہا ہے کہ گھر اور دفتر چکی کے دو پاٹ ہیں اور میں ان میں مسلسل ایسا پس رہا ہوں، کہ نہ جائے رفتن نہ پائے ماندن—

شوہر بننے کے بعد شوہرانہ ذمہ داریوں پر جیسے جیسے میرے تجربات وسیع ہوتے جارہے ہیں، میرے چھکے چھوٹتے جارہے ہیں۔

میں سوچتا ہوں، ہم مردوں پرقدرت نے یہ داڑھی مونچھ کچھ بے فیض کھیتی ایک عذاب کی شکل میں نازل کردی ہے۔ صبح ہی صبح اور کبھی کبھی شام کو بھی اس کھیتی کو کانٹے اور دوسرے ہی دن پھر اس کی فصل تیار ہوجانے پر کوفت ہوتی ہے، وہ ناقابل بیان ہے، یقین جانیں جب میں اپنی بیوی کو دس منٹ میں جھٹ پٹ تیار ہو جاتے دیکھتا ہوں توان کی قسمت اور اپنی گزشتہ زندگی پر رشک کئے بغیر نہیں رہ سکتا، یہاں ایک مصیبت ہو تو بیان کی جائے۔ کبھی ٹائی کی ناٹ درست کرنے میں گھنٹوں لگ جاتے ہیں، کبھی جوتے اور چہرے کو چمکانے میں ہاتھ اور چہرے کو جابجا داغدار کرنا پڑتا ہے۔ جاڑے کے دنوں میں صبح ہی صبح لحاف سے نکل کر شیو بنانے، منہ ہاتھ دھونے اور لباس تبدیل کرنے سے ناشتہ تک کے مراحل سے گزرنے کے بعد جب گھڑی پر نظر ڈالتے ہیں تو پونے نو ہوتے ہیں۔

اف دفتر نو بجے پہنچ جانا چاہئے۔ خیر، گھر سے دفتر کا راستہ دس منٹ کا ہے، لپک کر جائیں تو ساتھ منٹ میں پہنچ سکتے ہیں۔ چنانچہ لپکتا ہوا دفتر کے لئے روانہ ہوتا ہوں، گلی کے نکڑ پر جھٹ پٹ صاحب یوں کھڑے ملتے ہیں گویا میرے ہی انتظار میں کھڑے تھے۔

’’اخاہ آپ خوب مل گئے۔ میں آپ ہی کی طرف جارہا تھا۔ دراصل رات ایک تازہ غزل ہوگئی— ہا ہا — کیا غضب کا مطلع بندھ گیا سماعت فرمائیے۔’’

وہ طوفان میل کی طرح رواں ہو جاتے ہیں لیکن میں بیچ ہی میں خطرے کی زنجیر کھینچتے ہوئے انہیں واپس گلی کی پر شور دنیا میں لاتا ہوں اور بتاتا ہوں کہ میں بہت جلدی میں ہوں، ہمارے نئے باس سخت اصولوں کے مالک ہیں۔ کئی دنوں سے لیٹ ہو رہا ہوں، مجھے وقت پردفتر پہنچنا ہے۔’’

‘‘اماں چھوڑو بھی  بہت دیکھے ہیں ایسے باس واس—— ایسی غزل پھر نہ سن سکو گے۔’’

لیکن انہیں غزل پڑھتا ہوا چھوڑ کر تقریباً دوڑتا ہوا دفتر کی راہ لیتا ہوں، پھر بھی دس منٹ لیٹ تو ہو ہی گیا، ڈانٹ سننا یقینی تھا،کل بیوی سے عین وقت پر بٹن کے کھلی ہوئی آستین کے ساتھ میں پندرہ منٹ لیٹ دفتر پہنچا تھا۔دفتر پہنچتے ہی چپراسی طلبی کا حکم لئے میز کے پاس آدھمکا۔ پھر باس کی زہریلی نگاہوں کے ساتھ ڈانٹ کی ایک خوراک بھی پینی پڑی۔ ایسے موقعوں پر مجھےاپنے پہلےوالے باس یاد آجاتے ہیں۔ آہاہا کیا پیاری شخصیت تھی۔ کبھی بھول کر ہمارے دیر سے آنے کا نوٹس نہیں لیا۔کیا خوب افسر تھے جناب کیا مجال کبھی بارہ بجے سے پہلے دفتر آئےہوں۔ ایک گھنٹہ لیٹ جائے، دو گھنٹہ لیٹ جائیے،کو پرواہ نہیں، ہاں اتنا خیال ضرور رکھنا پڑتا تھا، کہ کبھی بارہ بجے کے بعد نہیں جایا کرتے تھے، یار لوگ خوب مزے کرتے تھے۔ یہ ‘‘مسڑی گھڑی’’جب سے آئے ہیں، اپنی مصیبت آگی ہے۔یہ تو عالم ہے دفتر کی حاضری کا— لیکن گھر کی حاضرین کا حال نہ پوچھئیے۔ پوری ڈکٹیٹر شپ ہے، پانچ بجنے کے بعد اگر ایک منٹ کی بھی دیر ہوگئی گھر پہنچنے میں تو بس سمجھ لیجئے کہ قیامت آگئی۔ اس دفتر اور بیوی کی رسہ کشی نے جان عذاب میں ڈال رکھی ہے، یعنی کہ اگر بیوی کو خوش کرنے کے لئے دفتر دیر سے جاؤں اور جلدی گھر پہنچئے اور دیر تک کام کے لئے رکئے، تو بیوی چرخ ہوتی ہیں۔

ایک دوسری رسہ کشی میری محترمہ اور میرے دوستوں کے درمیان چلتی ہے محترمہ چاہتی ہیں، میں اپنا زیادہ سے زیادہ وقت گھر پر گزاروں— احباب چاہتے ہیں، وقت کا زیادہ حصہ ان کے ساتھ گزاروں۔ شاعر حضرات چاہتے ہیں کہ میں ان پر نازل ہونے والے نوع بہ نوع کلام کو سن کر زیادہ سے زیادہ واہ واہ کروں یہی نہیں، بلکہ ہوسکے تو ان کے پورے دیوان ایک ہی نشت میں کئی بار سن لوں۔ادیب اور افسانہ نگار حضرات کی خواہش ہوتی ہے کہ میں ان کے بور افسانے اور اور طویل ناول صبر کے ساتھ سنوں بلکہ ان پر تنقید بھی کروں اب یہ بتانے کی ضرورت نہیں کہ تنقید و تبصرہ سے مراد محض تعریف و توصیف ہوتی ہے۔

میرے ایک بے تکلف دوست تو ایسے ہیں، جو ناول سے کم کوئی چیز تصنیف نہیں کرتے اور اس ناچیز پر اس قدر مہربان ہیں، کہ اپنی ہر نئی تصنیف کا مسودہ مجھے سنائے بغیر پبلشر کو نہیں دیتے ، چاہے اس کے لئے دو دن اور دو راتیں ایک جگہ پر بیٹھے ہوئے گزر جائیں۔

اس لالچ میں کبھی تو مجھے کسی مشاعرہ کا صدر بنادیا جاتا ہے، کبھی کسی ادبی تقریب کا کنوینر اور کبھی بزم ادب جیسی شے سکریٹری، اور میں مثلث کے ان تین زاویوں یعنی دفتر، گھر دوسرے الفاظ میں بیوی اور احباب کے چکروں میں ایسا پھنسا ہوا ہوں کہ بالکل گھن چکر ہو کر رہ گیا ہوں۔


اسی پرمجھے یاد آیا کہ اپنے بیوی ہونے کے زمانے میں بھی ایک بامحض اس بات سےناخوش ہوکر کہ میری پسندیدہ اور بازار سے لائی ہوئی ٹائی میرے شوہر نےایک خاص موقع پر نہیں باندھی تھی۔ سال بھر تک اپنے میکہ میں ڈٹی رہی۔یہی نہیں، وہ اکثر اپنی فطری شہہ زوری اور میری فطری کمزوری کی وجہ سےمجھ پر غالب آجاتی ہیں،کیونکہ ہزار کچھ ہو،ان میں صنف کر خت اور مجھ میں صنف لطیف کی کچھ نہ کچھ خو بو تو باقی ہے ہی، اس لئے اکثر لڑائی میں وہ جیت جاتی ہیں—— ایک بار ایسی ہی ایک خانہ جنگی میں انہوں نے پاس پڑی ہوئی ایک کرسی میرے سر پر دے ماری۔ نشانہ چوک گیا اور کرسی کی ایک ٹانگ ٹوٹ گئی۔

میں چیخا ‘‘تم نے میرے کرسی کیوں ماری؟ کرسی ٹوٹ گئی۔’’

بولیں‘‘میرا ایسا ارادہ نہ تھا۔’’

‘‘کیسا ارادہ مجھے مارنے کا؟’’

بولیں‘‘نہیں، کرسی توڑنے کا’’

دوسرے دن میں نے سنا، ہماری پڑوسن اس واقعہ کی طرف اشارہ کرتے ہوئے ان سے پوچھ رہی تھیں۔
‘‘تم نے اپنے شوہر کو کرسی کیوں دے ماری؟’’

وہ بڑی معصومیت سے بولیں۔

‘‘کیا کرتی۔ میز مجھ سے اٹھ ہی نہیں رہی تھی۔’’

جس بجٹ کے لئے محترمہ اپنی گزشتہ زندگی میں یعنی ایام شوہری میں ہمیشہ کہا کرتیں،
‘‘جان من بجٹ کا فیل ہونا باعث زحمت نہیں بلکہ باعث عزت و فخر ہے۔ بجٹ ہر بڑی حکومت، بڑی قوم اور بڑی شخصیت کا فیل ہوا کرتا ہے۔’’ اب سی بجٹ کے ٹائٹ رہنے کے سبب مہینہ کی پندرہ تاریخ ہی سے ان کی لڑائی شروع ہو جاتی ہے—پیسے خرچ کرنے میں ہم دونوں یکساں واقع ہوئے ہیں۔ کسی کو بھی قابل رحم حالت میں دیکھ کر ہم دونوں ہی متاثر ہو جاتے ہیں اور ایک دوسرے سے چھپا کر اس کی مدد شروع کردیتے ہیں، لیکن میرے ہاتھ پیر تو واقعی اس وقت پھول جاتے ہیں۔ جب مہینہ کے تیسرے ہفتے کے آغاز ہی میں بیوی اس بات کا اعلان کردیتی ہیں کہ تنخواہ کے سارے روپے ختم ہوگئے۔ اب اگر بدقسمتی سے میرے منہ سے نکل گیا۔


‘‘لو اور سنو اب مجھ سے حساب بھی لیا جانے لگا۔ اردے یہ میر ہی دم ہے،جو اتنا بڑا جن جال سنبھالے ہوئے ہوں۔ ہزاروں تو خرچے ہیں، سینکڑوں طرح کے ملوں، فیسوں اور چندوں نے زندگی کو اجیرن بنا رکھا ہے، اس پرتمھاری فضول خرچیاں غضب ہیں۔ لاکھ بار کہا فضول خرچیاں کم کیجئے،پان سگریٹ کی عادت چھوڑئیے، دوستوں کو چائے پان کھلانا ترک کیجئے۔ مگر آپ مانتے کب ہیں؟ قسم لےلوجومیری ذات پر ایک کچا پیسہ بھی خرچ ہوتا ہو، میرا کیا ہے، جیسا کہیں گے ویسا خرچ کروں گی— جہاں کہیئے کٹوتی کروں؟

بار بار کی لڑائی جھگڑے سے تنگ آکر کہ کون زیادہ خرچ کرتا ہے، میں نے بیوی کو ایک کاپی دی، کہ جوکچھ کرچ کیا کرو اس میں درج کر لیا کرو، تاکہ آئندہ سوچ بچار کر بجٹ بیایا جائے۔ محترمہ نے خوشی خوشی نوٹ بک لے لی اور مہینہ کی پندرہ تاریخ کو ہی کاپی واپس کردی۔

پہلے صفحہ پر لکھا تھا


خرچ ۰۰۵۰۰

اللہ اللہ خیر صلا

چلو چھٹی ہوئی۔
جب تک میری حیثیت اس گھر میں ایک بیوی کی سی رہی، میں سمجھتا رہا کہ گھر کے کارخانہ کی چابی شوہر کے ہاتھ میں ہوتی ہے، لیکن اب یہ تجربہ ہورہا ہے کہ جو کچھ ہے، بیوی ہے، بیوی کے خلاف مرضی پتہ تک نہیں ہل سکتا— اور جس کو‘‘نصف بہتر’’کہا گیا ہے، وہ ‘‘کل بدتر’’سے کسی صورت بھی کم نہیں ہے کہنے کا مطلب یہ کہ میرے دوستوں کی چائے پان پر تو ان کی کڑی نظر رہتی ہے— لیکن ان کی دوستوں پر اور ان کیا خرچ ہوتا ہے، یہ سن لیجئے۔

ایک بار مہینہ کے آخری ہفتہ میں جب اپنی بیگم سے سگریٹ کے پیسے مانگے تو چٹخ کے بولیں۔

‘‘میرے پاس اب پچیس روپئے سے زیادہ نہیں رہ گئے ہیں، 31 تاریخ تک اسی میں گھر چلانا ہے، آپ کے فضول سے دوستوں کو چائے سگریٹ کے لئے میرے پاس مفت کے پیسے نہیں ہیں۔’’

‘‘ارے پرسوں ہی تو ریڈیو اسٹیشن سے ملے ہوئے پچھتر روپے لاکر تمہیں دئیے تھے، وہ کیا ہوئے۔’’

‘‘کیا آپ کو معلوم نہیں، کہ کل ‘‘انجمن اصلاح نسواں’’کا جلسہ ہمارے یہاں تھا، پنتالیس روپےتواسی میں کرچ ہوگئے۔’’

میں آنکھیں پھاڑ کر بولا اوران پھٹی ہوئی آنکھوں کےسامنے میرےغریبا میں وادبی جلسے ناچنے لگے، جس میں ٹھیک سے چائے پان کا انتظام بھی نہیں ہوپاتا۔

‘‘تو اور کیا، اتنے بڑے بڑے گھر کی خواتین آئی تھیں، وہ کیا بغیر کھائے پئے چلی جاتیں۔ پچیس روپے میں تو ایک درجن چائے کے مگ لائی تھی، اور بیس روپے میں چائے ،پانی، پان، وغیرہ ہوا۔’’

‘‘کیا گھر میں پیالیاں نہیں تھیں، جو تم نئی پیالیاں لے آئیں؟’’

‘‘افوہ نہ جانے کب آپ کو سمجھ آئے گی، اتنی معزز خواتین کے سامنے وہ باوا ٓدم کے زمانے کی جاپانی سڑی بسی پیالیاں رکھ دیتی، تو کیا ہماری ناک نہ کٹ جاتی، آپ کو نہ زمانے کی خبر، نہ فیشن کی، آج کل تو چائے کے مگ ہی استعمال کرنے کا فیشن ہے۔’’

‘‘آج مجھے انجمن کےجلسے میں جانا ہے، میرے پاس کوئی اچھی چپل نہیں ہے اللہ مجھے ویسی ہی ہائی ہیل کی چپل دلادیجئے نا جیسی بیگم ارمان کے پاس ہے۔’’

کبھی یہ کہ—
‘‘پرسوں مجھے اپنے نریتہ کلا اسکول کے افتتاح کے لئے وقت لینے کے واسطے ریاست کی خاتون وزیر کے پاس جانا ہے، میں کیا پہن کر جاؤں۔ آپ کو معلوم ہے، وہ کیسی کیسی ساڑھیاں پہن کر پبلک تقیریبوں میں آتی ہیں۔ ڈارلنگ، وہ جاپانی جارجٹ کی پرینٹیڈ جو ہم نے مفت لال کے شوکیس میں دیکھی تھی، وہ دلادو۔’’

کبھی دیکھ رہے ہیں، تو بک شیلف خالی پڑا،پوچھنےپرمعلوم ہواکتابیں ‘‘انجمن اصلاح نسواں’’کی لائبریری کو دان کر دی گئیں، اب کوئی پوچھے،یک شیلف کیوں چھوڑا،اسے بھی بھجوادو۔ کبھی گھر کی چوکیداری کرنی پڑتی ہے کہ بیگم صاحبہ انجمن کی ہنگامی میٹنگ میں اچانک چلی گئی ہیں— کبھی بچوں کی دیکھ بھال کرنی پڑتی ہےکہ ان کی والدہ محترمہ انجمن کی طرف سے پیش ہونےوالےکلچرل پروگرام کی تیاری میں بےحد مصروف ہیں،کبھی معلوم ہوا کہ گھرکی دریاں،قالین اورفرنیچر انجمن کو عاریتاً کسی پروگرام میں کام آنےکےلئےدیئے جارہے ہیں، کبھی موٹی سی رسید بک ہمیں پکڑادی جاتی ہے۔

‘‘اللہ سیلاب زدگان کےریلیف فنڈ کےلئےچندہ جمع کرادیجئے۔’’


میری بیوی کو ہمیشہ اپنی ناک اورمیری عزت کا بڑاخیال رہتا ہے— اپنی عزت کا تو مجھے کچھ اندازہ نہیں کہ شہر میں کتنی ہے،لیکن ان کی ناک کے بارے میں وثوق کےساتھ کہہ سکتا ہوں کہ ‘‘نہیں’’کے برابر ہے،کیونکہ جتنا اسے بچانے کی کوشش کی جاتی ہے، اتنی ہی زیادہ وہ کٹتی جا رہی ہے،پھر بھی میری بیوی اس متعدد بارکٹی ہوئی ناک کوکٹنےسےبچانےکےلئےمیری جھکی ہوئی کمرکواورجھکا کرمیرے قدکومزید چھوٹا کرنےپرتلی رہتی ہیں۔ خاندان اوردوستوں کےیہاں ہونےوالی آئےدن کی تقریبات اکثردن میں تارے دکھا دیتی ہیں کبھی کبھی تو معاملہ بڑا سنگین ہوجاتا ہے۔
ایک دن دفترسےجوآیا،تو دیکھا ہماری بیگم بڑی دل گرفتہ بیٹھی ہیں اگرچہ یہ خاموشی پیش خیمہ تھی کسی ہنگامہ خیز دھماکے کی، پھر بھی پرسش احوال تو ضروری تھا۔

پوچھنے پر پتہ چلا— ‘‘باجی کی ساتویں لڑکی کا عقیقہ ہے، اس میں شرکت کا دعوت نامہ آیا ہے۔’’

‘‘اوہو، یہ تو بڑی خوشی کی بات ہے،عقیقہ کی دعوتیں بڑی شاندار ہوتی ہیں،خصوصاً اس مہنگائی کےدورمیں—— ضرور چلیں گےاورخوب ٹوٹ کر کھائیں گے۔’’

‘‘آپ کا کیا ہے، جانیں نہ سمجھیں خوش ہوگئے، بچی کا عقیقہ ہے، ایسے ہی چلے جائیں گے— کم ازکم بچی کےلئے پانچ جوڑے اور کچھ کھلونےتوجائیں گے۔سو روپے سے کیا کم لگیں گے، پھر باجی کو ارمان ہوگا میکہ کا بھی،جوڑانہیں توایک دوپٹہ اورچوڑیاں توبھیجنی ہی پڑیں گی،اگر بھائی صاحب کو کچھ نہیں دیا،تو وہ کیا سوچیں گے۔ تمہارے تو بہنوئی ہیں۔ کم ازکم ایک ٹائی، ٹائی پن اوررومالوں کا سیٹ تو ہونا چاہیئے۔ دو سو کم کا خرچ نہیں۔’’

جی میں آیا کہوں، بائی صاحب کے لئے تو نہیں، اگر میرے لئے ایک مضبوط سی ٹائی خرید دو تو بڑی عنایت ہوگی، کم از کم پھانسی کے پھندے کا کام تو دے ہی دے گی، لیکن بناوٹی ہنسی کے ساتھ بولا۔
‘‘واہ بھئ واہ حد ہوگئی تم لوگوں کی جہالت اور دقیانوسی پن کی— اوّل تو یہ رسمیں ہی فرسودہ ہیں،اگر منانا ہی ہےتونئےطریقے رائج کرو— تم تواصلاح نسواں کی حامی ہو۔ تم نے پھول ہار کی بات کی تھی، بس ٹھیک ہے۔ بچوں کے لئے مٹھائی،اور پھول ہار باجی اور بھائی صاحب کے لئے۔’’
‘‘واہ واہ کیا بات کہی، ایک میرے اصلاح کرنے سے تواصلاح ہونے سے رہی۔ اکیلا چنا بھاڑ نہیں پھوڑ سکتا۔ میں خوب جانتی ہوں۔ آپ یہی چاہتےہیں سسرال میں میری ناک کٹ جائے۔ دیکھ لیجئے گا۔ بھابی، بچی کے علاوہ ماں باپ کے بھی بھاری جوڑے لائیں گی۔ ہماری غریبی تو ہماری عزت کا جنازہ نکالنے پر تلی ہوئی ہے۔’’

وہ قریب قریب روتے ہوئے بولیں۔

‘‘ارے رے یہ کیا ہونے لگا۔’’ہر شریف مرد کی طرح اب میں بھی بیوی کے آنسوؤں سے ڈرنے لگا تھا۔ پتہ یہ سیلاب کی صورت نہ اختیار کرلیں۔‘‘بس بھئی بس اب رونا دھونا بند کرو۔ میں دفتر سے دوسو روپے ایڈوانس لے لوں گا۔’’
‘‘دو سو روپے میں کیا ہوگا؟ کیا میں ننگی بچی جاؤں گی۔ عورتیں توایسے موقعوں پرریور تک بنولیتی ہیں۔ میرے پاس تو موئے وہی شادی کے گھسے گھسائے زیورات ہیں،خیرزیور نہ سہی، جوڑا تو ایک ڈھنگ کا ہونا چاہئیے؟ بچے بھی پرانے دھرانے کپڑے پہن کر جائیں گے؟’’

آپ سمجھتے ہوں گے،کہ میری مصیبتیں تمام ہوچکیں،لیکن جناب وہ مصیبتیں ہی کیا جو تمام ہوجائیں، میری بیوی کوعام شکایت یہ رہتی ہے کہ میں گھر کا کام نہیں کرتا۔ بقول ان کے‘‘ایک جان ہزار مصیبتیں’’لیکن کاش کہ کوئی روزمرہ کے کاموں کے لئے لائن میں لگنی والی اس لمبی لائن کو بھی دیکھتا— مثلاً بجلی کا بل جما کرنا ہو تو لائن میں لگئیے منی آرڈر کرنا ہو تو لائن میں لگئے، سیٹ ریزرو کرانی ہو تو لائن میں لگئیے۔ ٹکٹ ڈاک کا لینا ہو کہ سنیما کا، ریلوے کا لینا ہو یا بس کا، لمبی لائن میں لگنا ہی پڑتا ہے۔ کنڑول کی دکان سے راشن لانے کے لئے ڈھائی تین سو لوگوں کی لمبی لائن میں لگ کر نہ صرف کپڑے پھڑوئیے،جیبیں کٹوائیے،بلکہ وہاں ہونے والی تمام چیخم دھاڑ اور گالی گلوج کو شہد کے گھونٹ کی طرح پیجئے۔ یہ نہیں، بلکہ وہاں ہونے والے جھگڑے فساد کے نتیجہ میں جو مقدمات چلتےہیں،اس کےعینی گواہ بن کرعدالت کےگھن چکر بنیے،ہماری بیگم جوکاموں کی لمبی لائن لگا کر ہمیں دکھاتی ہیں،ان لائنوں میں کھڑے ہونےکے نام سے کوسوں دور بھاگتی ہیں اور یہ کہہ کر اپنی جان بچالیتی ہیں۔
‘‘اے نوج کہیں شریف گھر کی بیٹیاں بھی لائنوں میں لگا کرتی ہیں؟’’

غرض،ان روز روز کی مصیبتوں اورجھگڑوں سے میں تنگ آگیا ہوں۔ بیوی سے خوب جم کر لڑائی ہوئی، لیکن صورت حال یہ تھی کہ نہ ہم بدلے،نہ وہ بدلیں۔آخر جان سےعاجز آکر میں گھرمیں مسلم پرسنل لا کی کتاب لایا،اسے بغور پڑھا اور شرعی جواز ڈھونڈا، کہ اگر بیوی، شوہر کو تنگ کرتی ہو تو دوسری شادی کی کس حد تک گنجائش نکل سکتی ہے، اور ایک دن لڑائی کے دوران جب وہ میکے جانےکی دھمکی دے رہی تھیں، میں نےاپنی بیوی کو دھمکی دے دی،کہ میں دوسری شادی کرنے جا رہا ہوں—— پھر کیا تھا، اللہ دے اور بندہ لے— بیوی کی لڑائی نے ایسا زور باندھا کہ میں جان سے بیزار ہوگیا، اور چیخ کر بولا—

‘‘چپ ہو جاؤ ورنہ میں دیور سے سر ٹکرادوں گا۔’’


ماتھا پھٹ جانےکی وجہ سےمیرے سر میں شدید دود تھا لیکن اس کے باوجود میں زور سے ہنس پڑی اور ایک بار اپنے آپ کو بیوی کے روپ میں دیکھ کر خدا کا شکر بجالائی۔



شیاطین کی کانفرنس
ہاشم عظیم آبادی

ابلیس کے اعلان کے مطابق دنیا کے کونےکونےسے شیاطین اکٹھا ہو رہے ہیں، یہاں تک کہ پورا پنڑال شیاطین سے بھر جاتا ہے۔ صرف ابلیس کی آمد کا انتظار ہے لیجئے ابلیس بھی آہی گئے۔ سارے شیاطین تعظیم کے لئے کھڑے ہو جاتے ہیں۔

ابلیس، شیاطین کو بیٹھنے کا اشارہ کرتے ہوئے سامنے آجاتا ہے۔ ہر طرف خاموشی چھائی ہے۔ ابلیس شیاطین سے مخاطب ہو کر کہتا ہے


یہ کہہ کر ابلیس بیٹھ جاتا ہے اور ایک شیطان کھڑا ہو کر یوں صفائی پیش کرتا ہے

‘‘حضرت ابلیس اور معزز حاضرین

بھلا یہ کیوں کر ممکن ہو سکتا ہے کہ ہم شیاطین اپنے فرض کی ادئیگی سے پہلو تہی کریں۔ بلکہ انسان کو راہ سے بے راہ کرنے کا جو کام ہمارے سپرد ہے، اسے ہم شیاطین اسی جذبہ اور اسی ایمان داری کے ساتھ انجام دے رہے ہیں۔ ہاں، اس کا مجھے ضرور اعتراف ہے کہ حضور ابلیس کے پاس ہماری کار گزاریوں کی اطلاع بہت کم پہنچنے لگی ہے۔ جس کے باعث حضور ابلیس کچھ برہم نظر آرہے ہیں لیکن میں یقین دلاتا ہوں کہ یہ سب حضور کا وہم ہی وہم ہے چاروں طرف نظر دوڑا کر یہ نمک خوار حضور ابلیس یہ بھی عرض کرنے میں بے انتہا مسرت محسوس کر رہا ہے کہ اس وقت دنیا حضور کے اقبال سے جس سانچہ میں ڈھل رہی ہے۔ اس کے پیش نظر اب اتنے اسٹاف کی بھی ضرورت نہیں ہی ہی ہی میرے دوست تو جانتے ہی ہیں کہ اس ناچیز کے ذمہ نفاق پھیلانا ہے۔ لیکن اسے حضور ابلیس کا اقبال کہئے کہ جس گھر میں بھی نفاق پھیلانے کی نیت سے جاتا ہوں تو معلوم ہوتا ہے کہ وہاں تو عرصہ سے پورا گھر مرض نفاق میں مبتلا ہے صاف بات تو یہ ہے کہ اتفاق ہی سے مجھے کوئی ایسا گھرانا نظر آتا ہے جہاں قبل ہی سے نفاق کی بنیاد نہ پڑی ہو جدھر جائیے باپ بیٹے میں جھگڑا، بھائی بھائی میں دشمنی، زن و شو میں تو تو میں میں تو ایسی حالت میں راہ راست پر لاؤں تو کس کو اور رپورٹ بھیجوں تو کیسی۔ یہاں تو حضور کے اقبال سے دنیا کے لوگ خود ہی راہ راست کی طرف دوڑ رہے ہیں تالیاں۔
ابلیس اٹھ کر‘‘بھائیو جہاں تک ممکن ہو مختصر الفاظ میں کار گزاری پیش کریں۔اب کسی دوسرے ضلع کے ہڈ شیطان مائک پر آئیں۔

ایک گرو گھنٹال کھڑا ہوتا ہے۔
حضور ابلیس اور معزز حاضرین

جہاں تک میری کار گزاریوں کا تعلق ہے اس کے پیش نظر کوئی وجہ نہیں کہ حضور ابلیس کو میری جانب سے کسی طرح کی کوتاہی کا احتمال ہو— میں نے جو کر دکھایا ہے وہ ایک عرصہ کے لئے کافی ہے۔ میں نے سب سے پہلا عملی قدم جو اٹھایا تو کثیر تعداد میں مولوی ملاؤں کو بے عمل بنا کر چھوڑا۔ جی ہاں میں نے جڑہی کاٹ دینی مناسب سمجھی۔ کیوں کہ مجھے ڈر تھا کہ اس جماعت کے اندر علم کے ساتھ عمل کا بھی مادہ باقی رہا، تو پھر غضب ہی غضب ہے۔ میں نے ایسی ترکیب کی کہ یہ حضرات اپنے علم و صلاحیت کے ذریعہ دوسروں پر اچھا اثر ہی نہ ڈال سکیں۔ یعنی مین نے ان کے کانوں میں پھونک دی کہ میاں گھر بیٹھے تسبیح ہلایا کرو، وعظ، تقریر یا دوسروں کو اچھی راہ بتلانے کی کوشش فضول ہے۔ ہاں کبھی کبھی کوئی میلاد شریف پڑھوانے کو بلائے تو چلے جایا کرو اور وہ بھی ایسی جگہ جہاں شیرنی کے علاوہ پلاؤ ملنے کی امید ہو۔ ٹھہرکر گدی نشیں شاہ صاحبان کو بھی میں نے پٹی پڑھادی کہ دینی تبلیغ کی کوشش اور جاہل اور ان پڑھ لوگوں کو اللہ رسول کی باتیں بتلانے کے چکر میں پڑنا فضول ہے بس حجرے میں بیٹھے اللہ اللہ کیا کرو جی ہاں، حضور ابلیس یہ سن کر جھوم اٹھیں گیں کہ میری اس کوشش کا خاطر خواہ اثر ہوا ہے۔ یعنی جس کا جی چاہے مولویوں، عالموں اور شاہ صاحبان کے اڑوس پڑوس میں گھوم پھر کر دیکھ لے۔ بہتیرے ایسے ملیں گے، جو کلمہ تک صحیح نہیں پڑھ سکتے۔نماز اور روزہ تو رہا کوسوں دور۔ اجی صاحب اگر میں اس جماعت کی طرف سے ذرا بھی غفلت برتتا، تو آج صوم و صلٰوۃ کے پابندوں، نمازیوں اورپرہیز گاروں کا شمارمشکل ہوتا۔ ایسی حالت میں کس قدرسبکی تھی ہماری اور ہاں یہ تو عرض ہی نہیں کیا۔ اسکولوں اور کالجوں میں مخلوط تعلیم کا انتظام کیا کم قابل تعزیت بات ہے۔ بلکہ اس کارنامہ پر میں جتنا بھی فخر کروں کم ہے اور یہی وجہ ہے کہ ان کارناموں اور خدمات عالیہ کے پیش نظر میں اس قدر مطمئن ہوں کہ اب چنداں دوڑ دھوپ کی بھی ضرورت نہیں سمجھتا۔ جی ہاں، جی ہاں مجھے زیادہ کچھ عرض کرنا نہیں ہے۔یعنی آگے بات ختم۔’’

ایک اور شیطان صفائی پیش کرتا ہے۔

‘‘حضور ابلیس مجھے اگر قبل سےاطلاع ہوتی کہ یہ کانفرنس اس مقصد کےتحت بلائی گئی ہےتومیں اپنا رجسٹرلئےآتا، خیرکوئی بات نہیں۔ حضورابلیس کے پاس تو میری کاروائیوں کی رپورٹ برابر پہنچتی ہی رہتی ہے۔ رہا یہ سوال کہ حضورابلیس کےخیال میں ہماری سرگرمی پہلےسےکم کیوں نظرآنےلگی ہے، تو اس کےمتعلق ابھی ابھی میرے دوستوں نے کافی روشنی ڈالی ہےاوربہت ممکن ہے کہ حضور والا مطمئن ہو گئے ہوں۔،
میرا تو کام یہ ہے کہ اللہ کے بندوں کو ایسا بہکاؤں کہ نماز کی طرف طبیعت ہی مائل نہ ہو کیونکہ یہ دنیا جانتی ہےکہ محشر میں
اولیں پرشش نماز بود

میرا یہ دعوے سن کر میرے احباب کہہ سکتے ہیں کہ شاید کی بھی ایک رہی۔ سیکڑوں کیا ہزاروں نماز پڑھ رہے ہوں گے— اجی توبہ کیجئے نماز تو ضرور پڑھ رہے ہوں گے لیکن میرا دعویٰ ہے کہ خشوع اور خضوع کا فقدان ہوگا۔ جس کے متعلق مولوی صاحب کہتے ہیں کہ ایسی نماز منہ پر پھینک ماری جائے گی۔ چلو چھٹی ہوئی۔

اور لگے ہاتھ یہ بھی سن لیجئےکہ جسےمیں اپنے سالہا سال کے ٹھوس تجربے کےبعد بیان کرررہا ہوں۔ یعنی زیادہ تعداد ایسے نمازیوں کی ہے جوکسی کےڈر سےیا کسی کے دکھانے یا کسی لالچ سے نماز پڑھتے ہیں۔ اللہ واسطے تو بہت تھوڑے ہی اس لفظ تھوڑے پر کسی انسان کا ایک شعر یاد آگیا ؎

شیخ کو تھوڑا نہ جانو نہ جانو یہ بڑا مکار ہے

ساری دنیا چھوڑ بیٹھا ہے خیال حور میں

نماز بھی کیسی، موقع ملا دو ٹکڑیں مارلیں۔ اجی صاحب الفاظ بھی منہ سے ادا نہیں ہوتے۔ سجدہ بھی ایسا کریں گےجیسےمرغ دانہ ٹونگ رہاہو۔ اوروہ بھی اس قرد جلدی جلدی جیسےریل چھوٹ جانےکا ڈر ہو۔

نماز سےمیں نےلوگوں کا دل کس قدر پھیر دیا ہے، اس کا اندازہ کرنا ہو تو حضور ابلیس کسی سنیما گھر کے پاس کھڑے ہو کر دیکھ لیں۔ ادھر مؤذن پکار رہا ہے۔ حیّ علی الصلوٰۃ نماز کے لیے آؤ اور لوگ پلےہیں ٹکٹ کٹانےکےلئے۔ ادھر مؤذن چیخ رہا ہے حیّ علی الفلاح فلاح کی طرف آؤ اورلوگ گھسےجارہے ہیں سنیما دیکھنےکے لئے— اور مزہ تو ہے کہ یہی انسان کہتا پھرتا ہے کہ ہم کو فلاح نہیں۔ بیوقوف ہی ہی ہی ہی

ابلیس سےدومنٹ اوروقت لےکرمیں انسان پراس قدرحاوی ہوگیا ہوں کہ وہ میرے اشارے پر ناچنے لگے ہیں۔ انسان جانتا ہے کہ خدا ہی دراصل پرور دگار عالم ہے، وہی سارے جہاں کا رازق ہے۔ اسی کےاشارے پرکائنات کےنظام کا انحصار ہے۔ لیکن یہ انسان میرے رتابع ہو کر دوڑتا ہےتو اپنےحاکم سے۔ حاکم بھی کون، جو خود اسی کی طرح محتاج ہے وہ رازق سمجھتا ہے، تو اپنےافسراعلیٰ کواس سلسلےمیں میرے اشارے پر سب سے زیادہ چلنےوالےیہ کرائی بالو اورکلرک لوگ ہیں۔ ہائے، یہ بیچارے کس قدرمعصوم ہوتے ہیں۔خدا کے حکم کی خلاف روزی ہو جائے سو قبول، مگر کیا مجال کہ افسر اعلیٰ کا حکم ٹل جائے— میں نے ان کلرکوں کے دل میں بیٹھا دیا ہےکہ تمہارے افسر ہی تمہارے لئے سب کچھ ہیں۔ یہ کہیں بگڑ گئے، تو پھر رزق کا دردازہ ہمیشہ کے لئے بند ہے۔ اللہ میاں بھی کچھ نہ کر سکیں گے معاف کیجئے گا۔ میری تقریری بہت لمبی ہوتی جا رہی ہے اس لئے اب بیٹھ جاتا ہوں۔’’


معزز حاضرین

میں نےجوکٹھن کام انجام دیا ہےاس کےمقابلہ میں سارے کارنامے، ہیچ ہیں اور یہی وجہ ہے کہ میں اس کی ضررت ہی نہیں سمجھتا کہ روز روز کی رپورٹ حضورابلیس کی خدمت میں بھیجا کروں۔ میں نےارادہ کرلیا تھا کہ ہرماہ کےبجائےاب اپنی کارگزاریوں کی سالانہ رپورٹ بھیجا کروں گا۔ لیکن اسی درمیان میں طلبی ہوئی۔ خیرکوئی بات نہیں ؎

آں را کہ حساب پاک است از محاسبہ چہ باک


‘‘بس اتنا ہی کافی ہے’’ابلیس چیخ اٹھتا ہے۔‘‘میری تشفی ہوگئی۔ میں کچھ غلط فہمی میں مبتلا ہوگیا تھا۔ لیکن ان دو چار ہڈ شیطانوں کی تقریر نے پوری کیفیت کا اظہار کردیا ۔ میرے بدن کا بوجھ ہلکا ہوگیا۔ وہی سکون اور وہی فرحت میرے دل میں پیدا ہوگئی میرے دوست جس تندہی اورجانفشانی کےساتھ اپنے فرائض ادا کرنےمیں منہمک ہیں وہ قابل ستائش ہے۔بلکہ میں یہ کہنےمیں مسرت محسوس کر رہا ہوں کہ اگر انسانون کو راہ سے بے راہ کرنےکی یہی رفتار رہی، تو کیا عجب ہے کہ خداوند قدوس کو ایک اور جہنم کا انتظام کرنا پڑے تالیاں، تو اب جلسہ کی کاروائی ختم کی جاتی ہے۔


سوئز بینک میں کھاتہ ہمارا
مجتبیٰ حسین

حضراتمیں کسی مجبوری اور دباؤ کے بغیر اور پورے ہوش و حواس کے ساتھ یہ اعلان کرنا چاہتا ہوں کہ سوئٹزرلینڈ کے ایک بینک میں میرا اکاؤنٹ موجود ہے۔آپ اس بات کو نہیں مانتے تو نہ مانئے۔ میری بیوی بھی پہلے اس بات کو نہیں مانتی تھی۔اب نہ صرف اس بات کو مان رہی ہے بلکہ مجھے بھی ماننے لگی ہے۔ آپ یقیناً یہ سوچ رہے ہوں گے کہ جب سارے لوگ اپنے کھاتوں کو پوشیدہ رکھنے کے سو سو جتن کررہے ہیں تو ایسے میں مجھے اپنے آپ ہی اپنے کھاتے کی موجودگی کا اعلان کرنے کی ضرورت کیوں پیش آرہی ہے۔ ایک دن میں دفتر سے بے حد تھکا ماندہ گھر پہنچا تو بیوی نے کہا’’آپ جو اتنا تھک جاتے ہیں تو اس کا مطلب یہ ہے کہ آپ دفتر میں کام بھی کرتے ہیں۔’’


بولی‘‘آدمی محنت کرتا ہے تو پھر اسے اس کا صلہ بھی ملتا ہے۔ تم جو اتنی محنت کرتے ہو تو تمہیں کیا مل رہا ہے؟’’

ظاہر ہے کہ اس مشکل سوال کا آسان جواب جب ملک کے ماہرین معاشیات کے پاس بھی نہیں ہے تو میں کیا خاک جواب دیتا۔سو میں خاموش ہوگیا۔ میں نے سوچا کہ تیس برس کی رفاقت میں، میں نے اپنی بیوی کو روز کی خوشیاں اسی روز دینے کے سوائے اور کیا کیا ہے۔ اس کی جھولی میں ایک ایک دن اور ایک ایک پل کو جوڑ کر جمع کیا ہوا تیس برسوں کے عرصہ پر پھیلا ہوا ماضی تو ہے لیکن آنے والے کل کا کوئی ایسا لمحہ نہیں ہے جسے عام زبان میں خوش آئند مستقبل کہتے ہیں۔ میں نے سوچا آج اسے تھوڑا سا مستقبل بھی دے دیتے ہیں۔ لہٰذا میں نے کہا‘‘یہ تم کیا محنت اور صلہ کے پیچھے حیران ہو رہی ہو۔ آج میں تمہیں ایک خوش خبری سنانا چاہتا ہوں کہ سوئٹزرلینڈ کے ایک بینک میں میرا اکاؤنٹ موجود ہے۔’’یہ سنتے ہی میری بیوی کا منہ حیرت سے کھلا کا کھلا رہ گیا۔ بڑی دیر بعد جب وہ بند ہوا تو اس نے اچانک گھر کے دروازے اور کھڑکیاں بند کرنی شروع کردیں۔

میں نے کہا‘‘یہ کیا کر رہی ہو؟’’
بولی‘‘سوئٹزرلینڈ کے بینک کے کھاتے کی بات کوئی یوں کھلم کھلا کرتا ہے۔ اگر بفرض محال سوئٹزرلینڈکے کسی بینک میں تمہارا کھاتہ ہے بھی تو تمہیں اس کا اعلان کرنے کی کیا ضرورت ہے۔ اگر مجھے اس کھاتے کا سراغ لگانا ہو تو میں کسی خفیہ ایجنسی کے ذریعے اس کا پتہ لگا سکتی ہوں یا پھر ایک دن ملک کے کسی اخبار میں خود بخود اس کی خبر چھپ جائے گی۔مگر پہلے یہ بتاؤ کیا سچ مچ سوئٹزرلینڈکے بینک میں تمہارا کھاتہ موجود ہے؟’’

میں نے کہا‘‘سچ بتاؤ آج تک میں نے تم سے کبھی جھوٹ کہا ہے؟’’


میں نے کہا‘‘چار سال پہلے جب میں یوروپ گیا تھا؟’’

میرے اس جواب نے میری بیوی کو اور بھی حیرت میں ڈال دیا کیونکہ اسے پتہ تھا کہ جب میں یورپ کے لئے روانہ ہوا تھا تو میری جیب میں صرف بیس ڈالر تھے۔اگرچہ حکومت نے مجھے اجازت دی تھی کہ اگر میں بیرونی زرمبادلہ حاصل کرنا چاہوں تو پانچ سو ڈالر تک خرید سکتا ہوں۔ لیکن بیرونی کرنسی خریدنے کے لئے پہلے مجھے ہندوستانی کرنسی کی ضرورت تھی۔ بیرونی کرنسی تو مجھے مل رہی تھی لیکن اصل سوال ہندوستانی کرنسی کا تھا۔ یہ تو آپ جانتے ہیں کہ ہندوستان میں رہ کر ہندوستانی کرنسی کو حاصل کرنا کتنا مشکل کام ہے۔ اتنے میں میری بیوی دنیا کا نقشہ اٹھا کر لے آئی اور بولی‘‘ذرا دکھاؤ تو سہی۔ یہ موا سوئٹزرلینڈ ہے کہاں؟ اور اس میں ہمارا اکاؤنٹ کہاں رکھا ہوا ہے؟’’

میں نے دنیا کے نقشہ میں اسے سوئٹزرلینڈکو دکھانے کی کوشش شروع کردی۔لیکن کمبخت سوئٹزرلینڈاتنا چھوٹا نکلا کہ اس پر جب جب انگلی رکھتا تو پورے کا پورا سوئٹزرلینڈغائب ہوجاتاتھا۔ بالآخر قلم کی نوک سےسوئٹزرلینڈکے حدوداربعہ اس پر واضح کئے تو بولی‘‘یہ تو اتنا چھوٹا ہے کہ اس میں کسی بینک کی عمارت شاید ہی سما سکے۔ ہمارے بینک اکاؤنٹ کے سمانے کا نمبر تو بعد میں آئے گا۔’’

میں نے کہا‘‘تم ٹھیک کہتی ہو۔ مجھے یاد ہے کہ میں اپنے دوست کے ساتھ جنوبی فرانس کے راستہ سے بذریعہ موٹر سوئٹزرلینڈمیں داخل ہوا تھا۔ اس ملک کا اتنا ذکر سنا تھا سوچا کہ ذرا اس ملک کے اندر پہنچ کر اس کا دیدار کر لیتے ہیں۔ میرا دوست موٹر تیز چلاتا ہے۔ تھوڑی دیر بعد سڑک پر کچھ سپاہیوں نے ہمیں روک لیا اور پوچھا ‘‘کہاں کا ارادہ ہے؟’’

عرض کیا‘‘اک ذرا سوئٹزرلینڈتک جانے کا ارادہ ہے۔’’

سپاہیوں نے کہا‘‘قبلہ آپ جہاں جانا چاہتے ہیں وہاں سے واپس جارہے ہیں۔’’

چاروناچار ہمیں پھر سوئٹزرلینڈمیں واپس ہونا پڑا اور موٹر کی رفتار دھیمی کرنی پڑی کہ کہیں ہم تیز رفتاری میں کسی اور ملک میں نہ نکل جائیں۔ بیوی نے کہا‘‘مگر تم تو سوئٹزرلینڈسیر سپاٹے کے لئے گئے تھے۔ وہاں کے قدرتی مناظر کو دیکھنے گئے تھے۔ یہ انکاؤنٹ کھولنے والا معاملہ کب ظہور میں آیا؟’’
میں نے کہا‘‘بیگم کان کھول کر سن لو۔ یہ پہاڑ اورقدرتی مناظر سب بہانے بنانے کی باتیں ہیں۔ آج تک کوئی سوئٹزرلینڈمیں صرف پہاڑ دیکھنے کے لئے نہیں گیا۔پہاڑ کی آڑ میں وہ کچھ اور کرنے جاتا ہے۔ سوئٹزرلینڈکے پہاڑ اس لئے اچھے لگتے ہیں کہ ان کے دامن میں سوئٹزرلینڈکے وہ مشہور و معروف بینک ہیں جن میں اپنا پیشہ جمع کراؤ تو پیسہ جمع کرنے والے کی بیوی تک کو معلوم نہیں ہوتا کہ اس میں اس کے شوہر کا پیسہ جمع ہے۔ ایک صاحب کہہ رہے تھے کہ بعض صورتوں میں تو خود بینک کے انتظامیہ کو بھی پتہ نہیں ہوتا کہ اس کے بینک میں کس کا کتنا پیسہ جمع ہے۔ ان بینکوں کو وہاں سے ہٹا لو تو سوئٹزرلینڈکے قدرتی مناظراوران پہاڑوں کی ساری خوبصورتی دھری کی دھری رہ جائے۔ سچ تو یہ ہے کہ جس نے پہلگام اور گلمرگ اور پیر پنجال میں ہمالیہ کے پہاڑ دیکھے ہیں اسے سوئٹزرلینڈکے پہاڑ کیا پسند آئیں گے۔رہی برف کی بات تو اسے تو ہم ہر روز ریفریجریٹر میں دیکھتے ہیں۔ اب بتاؤ سوئٹزرلینڈ میں کیا رہ جاتا ہے۔ ہاں کسی زمانے میں یہاں کی گھڑیاں بہت مشہور تھیں۔ اب جاپان نے ان کی ایسی تیسی کردی ہے۔ کسی نے سچ کہا ہے کہ گھڑی سازی کے معاملہ میں ہرملک کا ایک وقت ہوتا ہے۔سوئٹزرلینڈکی گھڑی اب ٹل چکی ہے۔ اب اس کے بینکوں میں پیسہ جمع کرنے والوں پرگھڑی آئی ہے۔ اس لئے یاد رکھو کہ جو کوئی سوئٹزرلینڈجائے گا وہاں اپنا پیسہ جمع کرا کے آئےگا۔’’ بیوی نے کہا ‘‘تو اس کا مطلب یہ ہواکہ تم سوئٹزرلینڈصرف اپنا کھاتہ کھلوانے گئے تھے؟’’

میں نے کہا ‘‘اور کیا پہاڑ دیکھنے تھوڑی گیاتھا۔’’

بولی‘‘جب کھاتہ کھلواناہی تھا تو ہندوستان کے کسی بینک میں رقم جمع کراتے۔’’

میں نے کہا‘‘کیا تم نہیں جانتیں کہ ہمارے بینکوں کی کیا حالت ہے۔ آئے دن تو ڈاکے پڑتے رہتے ہیں۔ لوگ بینکوں کے کھلنے کا اتنا انتظار نہیں کرتے جتنا کہ ڈاکوان بینکوں کے بند ہونے کا انتظارکرتے ہیں۔ پھرسوئٹزرلینڈمیں بینک کا کھاتہ کھولنے کا لطف ہی کچھ اور ہے۔’’

اور یوں میں نے ایک خوش آئند مستقبل کے کچھ لمحے اپنی بیوی کو سونپ دیئے۔ اس بات کو ہوتے تین مہینے بیت گئے۔نہ تو اس نے مجھ سے اکاؤنٹ نمبر پوچھا، نہ اکاؤنٹ کا خفیہ نام اور نہ ہی یہ پوچھا کہ اس اکاؤنٹ میں کتنی رقم جمع ہے۔ یہ ضرور ہے کہ پچھلے تین مہینوں سے وہ بہت خوش ہے۔ اس کی زندگی میں ایک ایسا خوشگوار اعتماد پیدا ہو چکا ہے جس کی نظیر پچھلے تیس برسوں میں مجھے کبھی نظر نہ آئی۔ البتہ یہ ضرور ہے کہ اس اعتراف کے بعد میں اپنے آپ میں اعتماد کی کمی محسوس کررہا ہوں۔

حضرات یہ توآپ بخوبی جانتے ہیں کہ بینکوں سے میرا کتنا تعلق ہوسکتا ہے۔ایک محفل میں ایک مشہور و معروف ادیب سے ایک مشہور و معروف بینکر کا تعارف کرایا گیا تو بینکر نے ادیب سے کہا‘‘آپ سے مل کربڑی خوشی ہوئی لیکن میری بدقسمتی یہ ہے کہ میں نے آج تک آپ کی کوئی کتاب نہیں پڑھی۔’’
اس پر ادیب نے کہا ‘‘مجھے بھی آپ سے مل کر بڑی خوشی ہوئی لیکن میری بدقسمتی یہ ہے کہ آج تک میں کسی بینک میں داخل نہیں ہوا۔’’

اس صورتحال کے باوجود سوئٹزرلینڈکے بینک میں میرا کھاتہ موجود ہے اور اس معاملہ کوآپ کے سامنے رکھنے کی وجہ صرف اتنی ہے کہ پچھلے تین مہینوں سے میں عجیب و غریب کیفیت سے گزر رہا ہوں۔ جیسا کہ آپ جانتے ہیں کہ میں نے پوری رازداری اورایمانداری کے ساتھ اپنے کھاتہ کی اطلاع اپنی بیوی کو دی تھی۔مجھے یقین تھا کہ وہ خاندان کے اس راز کو اپنے سینے میں چھپائے رکھے گی۔مگر رفتہ رفتہ مجھے احساس ہونے لگا کہ اس راز کی روشنی میرے گھر کے اطراف دھیرے دھیرے پھیلنے لگی ہے۔ ایک مہینے پہلے کی بات ہے۔ میں محلہ کی ایک دکان سے موزے خریدنے گیا تھا۔ مجھے موزوں کی ایک جوڑی پسند آئی لیکن دکاندار نے قیمت جو بتائی وہ ہندوستان میں میرے موجودہ بینک بیلنس کی بساط سے باہر تھی۔

دکاندارنے مجھے آنکھ مارکر کہا‘‘صاحب آپ یہ موزے لیجئے۔بیس پچیس روپئے کے فرق پر نہ جائیے۔ باقی پیسے بعد میں دیجئے جب سوئٹزرلینڈسے آپ کا پیسہ آجائے گا۔’’ تھوڑی دیر کے لئے میں چونک سا گیا لیکن سوچا کہ ان دنوں چونکہ سوئٹزرلینڈکے بینکوں کا بہت چرچا ہے اس لئے دکاندار نےمذاق میں یہ بات کہی ہوگی۔پھر میں نے محسوس کیا کہ محلہ کے وہ لوگ جو مجھ سے منہ چھپاتے تھے یا مجھ سے کتراتے تھے نہ صرف اپنا منہ دکھانے لگے ہیں۔ بلکہ ضرورت سے زیادہ سلام بھی کرنے لگے ہیں۔ پڑوسیوں کے بارے میں آپ جانتے ہیں کہ یہ صرف آپ کی خوشیوں میں بڑھ چڑھ کر حصہ لیتے ہیں۔اور اگر آپ کی زندگی میں دکھ نہ ہوں تو انہیں پیدا کرنے کی کوشش بھی کرتے ہیں۔ یہ پڑوسی اب مجھےعجیب وغریب نظروں سے دیکھتے ہیں۔میرے ایک پڑوسی کپڑے کا کاروبار کرتے ہیں لیکن کاروبار کرنے کا ڈھنگ کچھ ایسا ہے جیسے سارے ملک کو ننگا کر کے چھوڑیں گے۔ پیسے کی وہ ریل پیل ہے کہ نہ جانے اتنا پیسہ کہاں رکھتے ہیں۔ بیس برسوں کے پڑوسی ہیں لیکن ان سے تعلقات پچھلے دو مہینوں میں ہی قائم ہوئے۔ ان کی بیوی ان دنوں میری بیوی کی سب سےاچھی اور چہیتی سہیلی بنی ہوئی ہے۔ دو تین مرتبہ مجھے بھی اپنے گھر بلا چکے ہیں۔ جب بھی بلاتے ہیں میرےساتھ وہ سلوک کرتے ہیں جو اہل غرض بے ایمان وزیروں کے ساتھ روا رکھتے ہیں۔ پچھلے ہفتہ میری بیوی نے بتایا کہ میری پڑوسی کی بیوی اس سے یہ جاننا چاہتی ہے کہ سوئٹزرلینڈکے بینک میں کھاتہ کھولنے کا کیا طریقہ ہے؟



میں نے کہا‘‘پڑوسی تو بیس برس سے ہیں۔لیکن پڑوسیوں کا سا سلوک صرف پچھلے دو مہینوں سے کیوں کر رہے ہیں؟’’پھر بھی میں نے کھاتہ کھولنے کا طریقہ انہیں بتا دیا۔ یہاں تک تو خیر ٹھیک تھا۔ پرسوں ایک عجیب و غریب واقعہ پیش آیا۔ میں صبح ڈرائنگ روم میں بیٹھا داڑھی بنا رہا تھا کہ ایک بھکاری حسب معمول میرے گھر پر آواز لگانے لگا۔ دوسرے بھکاری نے،جو میرے پڑوسی کے گھر پر کھڑا تھا، میرے گھر کے سامنے کھڑے ہوئے بھکاری سے کہا‘‘میاں اس گھر پر آواز لگا کر کیوں اپنا وقت ضائع کرتے ہو۔ اس کا تو سارا پیسہ سوئٹزر لینڈ میں ہے۔ناحق کیوں انہیں تنگ کرتے ہو۔’’ پانی اب میرے سر سے اونچا ہو چکا تھا۔ میں نے فوراً اپنی بیوی کو طلب کیا اور کہا‘‘تمہیں یاد ہوگا کہ تین مہینے پہلے میں نے تمہیں اس راز سے واقف کرایا تھا کہ سوئٹزرلینڈ کے ایک بینک میں میرا اکاؤٹ موجود ہے۔’’

بیوی نے کہا‘‘یاد رکھنے کی بات کرتے ہو۔ میں تو دن کے چوبیسوں گھنٹے اس بات کو یاد رکھتی ہوں۔ تمہیں اب اچانک اس اکاؤنٹ کی کیوں یاد آگئی۔ تم نے پہلی بار اپنے اکاؤنٹ کا جو اعتراف کیا تھا کیا وہ غلط تھا؟’’

میں نے کہا‘‘غلط نہیں تھا مگر میرا اعتراف ادھورا تھا۔ میں نے تمہیں اپنے کھاتے کانمبر، کھاتے کا خفیہ نام اور کھاتے میں جمع رقم کے بارے میں کچھ بھی نہیں بتایا تھا۔’’

بیوی نے کہا‘‘میں اچھی طرح جانتی ہوں کہ تمہارے کھاتے کا نمبر‘چار سو بیس’ ہے، کھاتہ کا خفیہ نام‘گوبھی کا پھول’ ہے اور اس کھاتے میں سوئٹزرلینڈ کے صرف دس مارک جمع ہیں۔’’
میں نے حیرت سے پوچھا‘‘تمہیں کس نے بتایا؟’’

بولی‘‘میں نے اس سلسلہ میں ایک خفیہ ایجنسی کی خدمات حاصل کی تھیں۔‘‘فیرسیکس’’نام ہے اس کا۔سوئٹزرلینڈ کے کھاتوں کا سراغ اسی طرح لگایا جاتا ہے۔’’میں نے کہا‘‘بات دراصل یہ تھی کہ سوئٹزرلینڈ میں جب دیکھنے کو کچھ بھی نہیں ملا اور وہاں سے واپس چلتے وقت میری جیب میں دس سوئس مارک بچ رہے تو میں نے سوچا کیوں نہ اس رقم کو سوئٹزرلینڈ کے کسی بینک میں جمع کرادوں۔ ہندوستان میں یہ سہولت ہے کہ کسی تاریخی مقام کو دیکھنے جاتے ہیں تو اس مقام پراپنا نام بھی لکھ کرآسکتے ہیں تاکہ نہ صرف سند رہے بلکہ اپنی نشانی بھی موجود رہے۔ سوئٹزر لینڈ میں مجھے یہ سہولت بھی میسرنہیں تھی۔ لہٰذا میں نے یادگار کے طور پراپنا اکاؤنٹ کھول دیا۔ یہ کوئی اہمیت کی بات نہیں ہے اور تمہیں بھی اسے اہمیت نہیں دینا چاہئے۔ اب تو میں اس اکاؤنٹ کو بند کرانے کی سوچ رہا ہوں۔’’

بیوی نے کہا‘‘خبردار جو اس اکاؤنٹ کو بند کیا تو۔ آج سے اسے بھی جوائنٹ اکاؤنٹ ہی سمجھو۔ ان دنوں سماج میں عزت اسی کی ہے جس کا سوئٹزرلینڈ کے بینکوں میں اکاؤنٹ ہو۔ چار برس پہلے جب تم سوئٹزرلینڈ گئے تھے تو ہندوستان میں سوئٹزر لینڈ کا اتنا کریز نہیں تھا۔ تم نے تو جذباتی ہو کر غفلت میں اس اکاؤنٹ کو کھولا تھا۔ مجھے کیا پتہ تھا کہ کبھی تمہاری غفلت سے فائدہ بھی پہنچ سکتا ہے۔ تم یقین کرو سوئٹزرلینڈ کے بینک میں جمع کئے ہوئے تمہارے دس مارک ہندوستان میں دس کروڑ کے برابر ہیں۔ دیکھتے نہیں سماج میں تمہاری کتنی عزت ہو رہی ہے۔کتنی دعوتیں کھا چکے ہو۔دکاندار ادھار تک دینے لگے ہیں۔جو لوگ برابری کے ساتھ ملتے تھے وہ اب جھک جھک کر ملنے لگے ہیں۔ اور تو اور محلہ کے لیڈیز کلب کی چیئرپرسن کے طور پرآج میرا بلامقابلہ انتخاب ہونے والا ہے۔ یہ سب کس کی بدولت ہے۔ ذراسوچوتو۔ملک کے سارے شرفا اب اپنے اکاؤنٹ سوئٹزرلینڈ کے بینکوں میں کھولنے لگے ہیں اورتم اپنا کھاتہ بند کرنے چلے ہو۔ خدا کا شکرادا کرو کہ ایک اتفاقی غلطی سے تمہارا شمار بھی شرفا میں ہونے لگا ہے ورنہ زندگی بھر یونہی جوتیاں چٹخاتے پھرتے۔ یہ میری گزارش نہیں حکم ہے کہ یہ اکاؤنٹ اب بند نہیں ہوگا۔’’

یہ کہہ کر میری بیوی لیڈیز کلب کی چیئرپرسن کے انتخاب میں حصہ لینے کے لئے چلی گئی اور میں دنیا کے نقشہ میں پھر سے سوئٹزرلینڈ کو تلاش کرنے لگا۔




ٹب کا سمندر
خواجہ حسن نظامی

خواجہ حسن نظامی

آج صبح جو میں نہانے کے لئے اندر گیا تو کیا دیکھتا ہوں۔ کہ ایک سبز رنگ کا ٹڈہ ٹب میں تیر رہا ہے۔ کہتا ہوگا میں سمندرمیں غوطےکھا کھا کر اے جان تیری یاد کرتا ہوں۔ غارت کرے خدا تجھ کو اور تیری جان جاناں کو میرے پانی کو گھناؤنا کردیا۔

اس فطرت کو خدا کی سنواراس کے ہاتھ میں کیا آتا ہے۔ برسات میں اس کثرت سےکیڑے کیوں پیدا کرتی ہےاوران کوعشق میں کیوں مبتلا کرتی ہے۔ اس کوکسی بشرکا بھی خیال ہےیا نہیں جو اشرف المخلوقات ہے، جو رات کےچپ چاپ وقت کو اورفرصت واطمینان کی گھڑیوں کوان کمبخت کیڑوں کی بدولت مفت رائگاں کرتا ہے۔


آج سےمجھےکوئی مصورفطرت نہ کہنا۔ میں ایک آماد ہندہ فطرت کی تصویرکشی سےہاتھ اٹھاتا ہوں۔ میرا اس نےناک میں دم کردیا ہے۔


خیال توکروحضرت کی صورت کیا سہانی ہے۔ چکی سا چہرہ۔ بال سی گردن۔ لمباناؤ سا بدن اس پر ٹانگیں شیطان کی آنت جانور ہے یا ہوا ہے۔

فطرت صاحب کی عقل کےقربان جائیے کیا بدشکل پرندہ بنایا ہے۔ میں فطرت ہوتا اورعشق بازجانوروں کوپیداکرتا توبدن کےہرحصہ کوسراپا درد سوزبناتاجس کےدیکھتےہی دکھےہوئےدل آہ آہ کرنےلگتے،جناب فطرت نےشکل بنائی ایسی اوردرد دیا عشق کا کیا وضع الشی علی غیرمحل کام کیا ہے۔

افوہ۔ بس اب نہیں بتاتا۔ سقہ آئےتوتازہ پانی بھرواؤں۔ جب نہاؤں گا اوراس عشق باز ٹڈےکی فریاد اردوادب سےکروں گا۔



تکیہ کلام
مجتبیٰ حسین
’’تکیہ کلام‘‘سے یہاں ہماری مراد وہ تکیہ کلام نہیں ہے جوبات چیت کے دوران میں بار بار مداخلت جاوبےجا کرتا ہے بلکہ یہاں تکیہ کلام سے مراد وہ کلام ہے جو تکیوں پر زیور طبع سے آراستہ ہوتا ہے اور جس پر آپ اپنا سررکھ کر سو جاتے ہیں اور جو آپ کی نیدیں ’’حلال‘‘ کرتا ہے۔ پرسوں کی بات ہے کہ ہم نے ایک محفل میں غالبؔ کا شعر پڑھا


تیری زلفیں جس کے شانوں پر پریشاں ہوگئیں


’’ تب تو سوچ کر بتائیے کہ آپ نے یہ شعر کہاں پڑھا تھا؟‘‘ وہ کچھ دیر سوچ کر بولے۔

’’بھئی لو یاد آیا۔یہ شعر ہم نے رحمٰن خاں ٹھیکیدار کے تکیہ کے غلاف پر پڑھا تھا۔ بھلا تمہیں یہ شعر کس طرح یاد ہوگیا؟ کیا تمہیں بھی اس تکیہ پر سونے کا اتفاق ہوا تھا؟‘‘

’’ہم نے کہا آپ کیسی باتیں کرتے ہیں یہ شعر تو دیوان غالب میں موجود ہے۔رحمٰن خاں ٹھیکیدار سے ہمارا کیا تعلق ؟‘‘ اس پر وہ بولے ’’بھئی دیوان غالب سے ہمارا کیا تعلق۔ ہم تو شعر و شاعری صرف تکیوں کے غلافوں پر پڑھ لیتے ہیں۔ جو شاعری آپ کی تکیوں کے غلافوں پرپڑھنے کو مل جاتی ہے تو اس کے لئے شعراء کے دیوانوں کو الٹنے پلٹنے کی کیا ضرورت ہے؟‘‘

ان صاحب کے جواب کو سن کر ہمیں پہلی بار احساس ہوا کہ جس زبان میں شعر و شاعری کی بہتات ہوتی ہے اس کا یہی حشر ہوتا ہے۔ شاعری کا ’’پیمانۂ صبر‘‘ جب لبریز ہوجاتا ہے تو اشعار اچھل کر تکیوں پر گر جاتے ہیں، چادروں پر بکھر جاتے ہیں،لاریوں کی پیشانیوں پر چپک جاتے ہیں، رکشاؤں کی پیٹھ پر بیٹھ جاتے ہیں اور حد تو یہ ہے کہ دسترخوانوں تک کی زینت بن جاتے ہیں۔
کتنی ہی بار ایسا ہوا کہ ہم دسترخوان پرکھانا کھانے بیٹھے ہیں کہ اچانک دسترخوان پر چنے ہوئے کسی شعر نے ہمیں چونکا دیا۔ اورہم کھانا کھانے کے بجائے سردھنتے رہ گئے۔ بعض سخن فہم حضرات تو ایسے بھی ہوتے ہیں جو دسترخوان پر فارسی میں اشعار لکھواتے ہیں،جیسے۔

شکر بجا آر کہ مہمان تو

روزیٔ خود می خورد از خوان تو

نتیجہ ان فارسی اشعار کی اشاعت کا یہ ہوتا ہے کہ مہمان کھانا کم کھاتے ہیں اور شعر کے معنی و مفہوم کو سمجھنے کی کوشش زیادہ کرتے ہیں۔ اور جب وہ معنی و مفہوم کے چکر سے آزاد ہوتے ہیں تو پتہ چلتا ہے کہ میزبان نے سارا کھانا خود ہی کھا لیا ہے۔



کسی کے حسن کا جادو بسا ہے تکیہ میں

جہان عارض و گیسو بسا ہے تکیہ میں

اب آپ سے کیا بتائیں کہ ہمارے حق میں یہ بستر، بستر مرگ ثابت ہوا۔ رات بھر کروٹیں بدلتے رہے، اختر شماری تک کرتے رہے۔ ہر بار یہی سوچتے رہے کہ آخر تکیہ میں کس کے حسن کا جادو بسا ہے، آخر وہ کون مہ جبین ہے جس کا جہان عارض و گیسو اس تکیہ میں پنہاں ہے۔ بار بار تکیہ کو الٹ کر دیکھا۔اس تکیہ نے ہم میں وہ سارے آثار پیدا کردیئے جو آغاز عشق کے لئے ضروری سمجھے جاتے ہیں۔ وفور عشق نے اتنا سر اٹھایا کہ ہم بار بار تکیہ پر اپنا سر پٹختے رہے۔ بالآخر ہم نے فیصلہ کیا کہ صبح ہوگی تو ہم اس نازنین کو ضروردیکھیں گے جس کے حسن کا جادو اس تکیہ کے توسط سے ہمارے سر چڑھ کر بولنے لگا تھا۔


اس واقعہ کے بعد تکیہ کے اشعار پر سے نہ صرف ہمارا ایقان اٹھ گیا بلکہ جب بھی کوئی منظوم تکیہ ہمارے سر کے نیچے آیا تو ہم نے چپکے سے اس کا غلاف اُتار لیا کہ کون اپنی نیند حرام کرے۔ آپ نے تکیوں کے وہ اشعار ضرور پڑھے ہوں گے جن پر سوکرآپ نہایت ڈراو نے خواب دیکھنے لگتے ہیں۔ مثال کے طور پر چند اشعار ملاحظہ ہوں۔


ٹکڑے جگر کے ٹانک دیئے ہیں غلاف میں

خواب ہائے دل نشیں کا اِک جہاں آباد ہو
تکیہ جنت بھی اُٹھا لائے اگر ارشاد ہو
چمن در چمن ہے غلاف آئیے تو

ذرا اس پے آرام فرمائیے تو
غنچہ ہائے دل کھلے، سر رکھ کر گستاخی معاف

گلشنِ امید کے سب پھول چن لیا غلاف

غور فرمائیے کہ ان اشعار پر کیا آپ ’’تکیہ‘‘ کر سکتے ہیں؟ گویا تکیہ نہ ہوا، الہٰ الدین کا چراغ ہوا کہ کونین تک اس میں سمٹ کرآگئے ہیں۔

ہمیں یاد ہے کہ ہمارے ایک دوست کو ادھورے خواب دیکھنے کی بیماری تھی،وہ تھوڑا سا خواب دیکھتے کہ بجلی فیل ہوجاتی اوروہ نیند سے چونک پڑتے۔ ایک دن ہم سے بولے ’’بھئی عجیب بات ہے کہ مجھےادھورے خواب نظر آتے ہیں۔ آخر پورے خواب کیوں نظر نہیں آتے۔ میں خوابوں کے‘ٹریلر’ دیکھتے دیکھتے عاجز آگیا ہوں؟ ’’ہم نے ان کے بستر کا معائنہ کیا تو دیکھا کہ تکیہ پر ایسا شعر لکھا ہے جو ’بحر‘ سے خارج ہے۔ اس پر ہم نے کہا


یہ تو ایک معمولی سا واقعہ ہے۔ ہمارے ایک اور دوست کا قصہ ہے کہ انہیں عرصہ سے بلڈپریشر کی شکایت تھی۔ جب وہ بستر پر سوجاتے تو ان کا بلڈپریشر آسمان سے باتیں کرنے لگتا۔جب ایلوپیتھی علاج سے فائدہ نہ ہوا تو ایک حکیم صاحب کی خدمت حاصل کی گئیں۔ حکیم صاحب نے ان کا بغور معائنہ کیا۔زبان اتنی بار باہرنکلوائی کہ وہ ہانپنے لگے۔ مگر اسی اثناء میں حکیم صاحب کی نظر تکیہ پر پڑی اور وہ تکیہ کی جانب لپکے، شعر کو غور سے پڑھا اور تنک کر بولے

’’اس تکیہ کو ابھی یہاں سے ہٹائیے۔ بلڈپریشر کی اصل جڑ تو یہ تکیہ ہے۔ واہ صاحب واہ کمال کردیا آپ نے۔آپ کو بلڈپریشر کی شکایت ہے اور آپ نے شاعرِ انقلاب حضرت جوش ملیح آبادی کا شعر تکیہ پر طبع کروا رکھا ہے۔ جانتے ہیں جوش کی شاعری میں کتنا جوش ہوتا ہے۔ جوش کے شعر پرآپ سو جائیں گے تو دورانِ خون نہیں بڑھے گا تو اور کیا ہوگا؟ اس تکیہ کو اسی وقت یہاں سے ہٹائیے۔ خبردار جو آئندہ سے آپ نے جوش کے تکیہ پر سررکھا۔اگر شعروں پر سونا ہی ضروری ہے تو داغ کے غلاف پرسو جائیے، جگر کے غلاف کو اپنے سر کے نیچے رکھئیے۔ان شعراء کا کلام آپ کے بلڈپریشر کو کم کردے گا۔ آپ کو فرحت ملے گی، بھوک زیادہ لگے گی، آپ کے جسم میں خون کی مقدار میں اضافہ ہوگا وغیرہ وغیرہ۔‘‘

حکیم صاحب کے اس مشورے کے بعد ہمارے دوست نے نہ صرف ’جوش کا غلاف‘ بدل دیا بلکہ اب وہ جوش کے کلام کو ہاتھ لگاتے ہوئے بھی خوف محسوس کرتے ہیں کہ کہیں پھر بلڈپریشر کا عارضہ لاحق نہ ہوجائے۔

شمیم طرّہ گیسوئے یار لایا ہوں

میں اپنے ساتھ چمن کی بہار لایا ہوں

آدمی چونکہ ہوشیار تھے، اس لئے اس غلاف کا مطلب سمجھ گئے۔

دوسرےدن بازارگئےاورایک ریڈی میڈ غلاف خرید لائے، جس پریہ شعرلکھا ہوا تھا ۔

اٹھا تو سر پٹک دیا تکیہ پہ بار بار

شب بھر گواہ، یہ بھی مرے دردِ دل کا تھا
انہوں نے چپکے سے تکیہ کا پُرانا غلاف اُتارا اور نیا غلاف اس پر چڑھا دیا۔ اب یہ تکیہ ان کا پیام لے کر اندر واپس ہوا۔ نہ جانے اس شعر نے کیا قیامت مچائی۔ شام میں جب تکیہ واپس ہوا تو اس پر ایک نیا شعر لکھا ہوا تھا ۔

مرا جذبِ دل مرے کام آرہا ہے

اب ان کی طرف سے پیام آرہا ہے
دوسرے دن ان صاحب نے یہ غلاف بھی اُتار لیا اور پھر ایک طبع زاد غلاف چڑھا دیا۔

رات بھر دیدۂ نمناک میں لہراتے رہے

غرض اس ’’تکیہ بردار‘‘ عشق نے وہ جوش مارا کہ سلام و پیام کا سلسلہ بڑھتا رہا بالآخر ان دونوں کی شادی ہوگئی۔ چنانچہ یہ دونوں ایک ہی شعر پر تکیہ کر رہے ہیں۔ لیکن اب ان کے تکیوں کے اشعار کی ماہیت تبدیل ہوگئی ہے۔چنانچہ ہم نے پرسوں ان کی خواب گاہ میں جو تکیہ دیکھا تھا اس پر یہ شعر درج تھا۔


یہ تو خیر عام آدمیوں کے تکیوں کی بات تھی۔اگر آپ دانشوروں کے تکیوں کو دیکھیں گے تو یقیناً دنگ رہ جائیں گے۔ان کے تکیوں پر ایسے صوفیانہ اور فلسفیانہ اشعار لکھے جاتے ہیں کہ اچھا خاصا آدمی فلسفی بننے کی کوشش کر بیٹھتا ہے۔ مثلاً ایک انٹلکچول حضرت نے اپنے تکیہ پر یہ شعر لکھا رہا تھا۔


نیند کیوں رات بھر نہیں آتی

سچ پوچھئے تو اس تکیہ پر کوئی عام آدمی سو ہی نہیں سکتا۔ایسے فلسفیانہ شعر پر تو صرف ایک دانشور ہی سو سکتا ہے اور اسی کو ایسے فلسفیانہ تکیے زیب دیتے ہیں۔

آئیے، اب ذرا شعراء حضرات کے تکیوں کی بات ہوجائے جن کے لئے شاعری اوڑھنا بچھونا ہوتی ہے۔ یعنی ان کے تکیوں پر شعر ہوتے ہیں۔ حد ہوگئی کہ ہم نے ایک شاعر کی مچھر دانی پر بھی شعروں کا جنگل اُگا ہوا دیکھا۔ ہم نے ایک شاعر کے گھر میں ایک منظوم تکیہ دیکھا تھا جس پر یہ شعر درج تھا۔

یار سوتا ہے بصد ناز بصد رعنائی


ہم نے اس شعرکو پڑھ کر کہا ’’بھئی واہ کیا خوب شعر کہا ہے، کس کا شعر ہے؟‘‘

ہمارے سوال کوسن کران کا چہرہ تمتما اُٹھا اور بولے‘‘معاف کیجئے، میں کسی دوسرے کے کلام پر تکیہ نہیں کرتا۔ یہ شعر میرا ذاتی ہے اور یہ بات میری خود داری کے خلاف ہے کہ میں دوسروں کے اشعار پر سوجاؤں۔ آپ مجھے کیا سمجھتے ہیں۔ بھلا یہ بھی کوئی بات ہوئی کہ کوئی شاعر اپنے تکیہ پر میرؔ کے تکیہ کا شعر لکھ مارے۔

سرہانے میرؔ کے آہستہ بولو

ابھی ٹک روتے روتے سو گیا ہے

ہم نے ان کے غصّہ کو تاڑ کر معافی مانگ لی اور چپ ہو رہے۔بعد میں ان کے گھر کی اشیاء پر جو نظر ڈالی تو ہر شئے شعر میں لت پت نظر آئی۔ پھر بہت دنوں بعد پتہ چلا کہ شاعر موصوف کی جو غزلیں مختلف رسالوں سے ’’ناقابل اشاعت‘‘ قرار پا کر واپس آتی ہیں، انہیں وہ اپنے گھر کی چادروں پر چھپوادیتے ہیں، تکیوں کے غلافوں پر چڑھا دیتے ہیں اور میز پوش پر زیور طبع سے آراستہ کرتے ہیں۔ ہم تکیوں کے ذریعہ ادب کی ترقی کے ضرور قائل ہیں لیکن ہمیں یہ بات پسند نہیں کہ ناقابل اشاعت اشعار بھی تکیوں پر چھاپے جائیں۔ پھر جب ہماری شاعری میں نئے رجحانات آرہے ہیں تو تکیوں میں بھی نئے رجحانات کا آنا نہایت ضرور ہے۔ کیا ہی اچھا ہو کہ کوئی سخن فہم اپنے تکیہ پر آزاد نظم لکھوائے۔ اگر تکیہ اس نظم کو قبول کرنے میں تنگ دامنی کا شکوہ کرے تو اس نظم کو دو تین تکیوں پر شائع کیا جائے۔ مثلاً نظم کا ایک بند تو ایک تکیہ پر ہوا اور اس کے نیچے یہ عبارت درج ہو

’’براہ کرم تکیہ الٹیئے۔‘‘

اورتکیہ الٹنے پربھی کام نہ بنے تو نیچے یہ عبارت لکھی جائے

’’باقی نظم ملاحظہ ہوگاؤ تکیہ ۱ پر۔‘‘

اور گاؤ تکیہ بھی اس کی طوالت کو برداشت نہ کرسکے تو اس کے نیچے لکھا جائے

‘‘باقی نظم ملاحظہ ہو شطرنجی کلاں پر۔’’


ہمیں یقین ہے کہ ‘‘منظوم تکیوں’’کے شائقین اپنے تکیوں کو شاعری کے جدید رجحانات سے ہم آہنگ کرنے کی سعی فرمائیں گے۔

سب سے آخر میں ہم اس مضمون کے لئے ان خاتون کے تہہ دل سے ممنون ہیں جن سے ہم نے تکیوں کے چند اشعار مانگے تو انہوں نے اپنے نوکر کو ہمارے گھر بھیجا۔ اس نوکر نے آتے ہی ہم سے کہا ’’صاحب اپنے نوکر کو باہر بھیجئے تاکہ وہ تکیے کے اشعار رکشا میں سے اُتارسکے۔‘‘
ہم نے حیرت سے پوچھا ’’تمہاری بیگم صاحبہ نے آخر اتنے اشعار کیوں بھیجے کہ انہیں رکشا میں ڈال کر ہمارے یہاں لانا پڑا؟‘‘

وہ بولا ’’صاحب، آپ نے بیگم صاحبہ سے تکیہ کے اشعارمانگے تھےاورانہوں نے اپنےگھر کے سارے تکیے آپ کے پاس بھجوادیئے ہیں، آپ ان تکیوں کا مطالعہ کرنے کے بعد انہیں واپس بھیج دیجئے۔‘‘

ہم اس دھوبی کے بھی شکر گزار ہیں جو گھاٹ پر کپڑے دھو رہا تھا۔ ہم نے اس دھوبی کو دیکھا کہ وہ ایک کپڑا پانی میں سے نکالتا ہے، اسے کھولتا ہے، پھر اپنی عینک آنکھوں پر لگاتا ہے، کپڑے پرکوئی عبارت پڑھتا ہے اور پھر اس کپڑے کو پتھر پر زور زور سے پٹخنے لگتا ہے۔ ہم نے اس کی اس حرکت کا بغور مشاہدہ کیا تو پتہ چلا کہ وہ بعض کپڑے تو زور سے پٹختا ہے اور بعض کپڑے نہایت آہستگی سے دھوتا ہے۔

ہم نے پوچھا ’’بھئی تم بعض کپڑے زور سے پٹختے ہواور بعض نہایت آہستگی سے، آخر یہ کیا راز ہے؟‘‘

وہ بولا صاحب یہ دراصل تکیے کے غلاف ہیں اورمیں تکیے کے ہر غلاف کو دھونے سے پہلے اسے کھولتا ہوں اوراس پر لکھا ہوا شعر پڑھتا ہوں۔ اگر شعر مجھے پسند نہ آئے تواس غلاف کو زور زور سے پتھر پر پٹختا ہوں یعنی ادبی اصطلاح میں ہوٹنگ کرتا ہوں اوراگراتفاق سے کوئی شعر پسند آئے تواسے نہایت سلیقے سے دھوتا ہوں کہ اچھا شعر ساری قوم کی امانت ہوتا ہے۔‘‘




اردو کی آخری کتاب
پطرس بخاری

ماں کی مصیبت

ماں بچے کو گود میں ليے بیٹھی ہے۔ باپ انگوٹھا چوس رہا ہے اور دیکھ دیکھ کر خوش ہوتا ہے۔ بچہ حسب معمول آنکھیں کھولے پڑاہے۔ ماں محبت بھری نگاہوں سے اس کے منہ کو تک رہی ہے اور پیار سے حسب ذیل باتیں پوچھتی ہے

۱۔ وہ دن کب آئے گا جب تو میٹھی میٹھی باتیں کرے گا؟


۳۔ دولہا کب بنے گااور دلہن کب بیاہ کر لائے گا؟ اس میں شرمانے کی ضرورت نہیں۔

۴۔ ہم کب بڈھے ہوں گے؟

۵۔ تو کب کمائے گا؟

۶۔ آپ کب کھائے گا؟ اور ہمیں کب کھلائے گا؟ باقاعدہ ٹائم ٹیبل بنا کر واضح کرو۔

بچہ مسکراتاہے اور کیلنڈر کی مختلف تاریخوں کی طرف اشارہ کرتا ہے۔ تو ماں کا دل باغ باغ ہوجاتا ہے۔ جب ننھا سا ہونٹ نکال نکال کر باقی چہرے سے رونی صورت بناتا ہے۔ تو یہ بےچین ہوجاتی ہے۔ سامنے پنگورا لٹک رہا ہے۔ سلانا ہو، تو افیم کھلا کر اس میں لٹا دیتی ہے۔ رات کواپنے ساتھ سلاتی ہے ۔باپ کے ساتھ دوسرا بچہ سوتا ہے جاگ اٹھتا ہے تو جھٹ چونک پڑتی ہے اور محلے والوں سے معافی مانگتی ہے۔ کچی نیند میں رونے لگتا ہے۔ تو بےچاری مامتا کی ماری آگ جلا کر دودھ کو ایک اور اُبال دیتی ہے۔ صبح جب بچے کی آنکھ کھلتی ہے تو آپ بھی اُٹھ بیٹھتی ہے، اس وقت تین بجے کا عمل ہوتا ہے۔ دن چڑھے منہ دھلاتی ہے۔ آنکھوں میں کاجل لگاتی ہے اور جی کڑا کرکے کہتی ہے کیا چاند سا مکھڑا نکل آیا واہ وا۔
کھانا خودبخود پک رہا ہے

دیکھنا۔ بیوی آپ بیٹھی پکا رہی ہے۔ ورنہ دراصل یہ کام میاں کا ہے۔ ہر چیز کیا قرینے سے رکھی ہے۔ دھوئے دھائے برتن صندوق پر چُنے ہیں تاکہ صندوق نہ کھل سکے، ایک طرف نیچے اوپر مٹی کے برتن دھرے ہیں۔ کسی میں دال ہے اور کسی میں آٹا، کسی میں چوہے۔ پھکنی اور پانی کا لوٹا پاس ہے تاکہ جب چاہے آگ جلالے، جب چاہے پانی ڈال کر بجھا دے۔ آٹا گندھا رکھا ہے، چاول پک چکے ہیں۔ نیچے اتار کر رکھے ہیں۔ دال چولہے پر چڑھی ہے۔ غرض یہ کہ سب کام ہوچکا ہے۔ لیکن یہ پھر بھی پاس بیٹھی ہے۔ میاں جب آتا ہے تو کھانا لا کر سامنے رکھتی ہے۔ پیچھے کبھی نہیں رکھتی، کھا چکتا ہےتو کھانا اُٹھا لیتی ہے۔ ہر روز یوں نہ کرے تو میاں کے سامنے ہزاروں رکابیوں کا ڈھیر لگ جائے۔ کھانے پکانے سے فارغ ہوتی ہے تو کبھی سینا لے بیٹھی ہے۔ کبھی چرخا کاتنے لگتی ہے، کیوں نہ ہو، مہاتماگاندھی کی بدولت یہ ساری باتیں سیکھی ہیں۔ آپ ہاتھ پاؤں نہ ہلائے تو ڈاکٹر سے علاج کروانا پڑے۔

دھوبی آج کپڑے دھو رہا ہے
بڑی محنت کرتا ہے۔ شام کو بھٹی چڑھاتا ہے، دن بھر بیکار بیٹھا رہتا ہے۔ کبھی کبھی بیل پر لادی لادتا ہے اور گھاٹ کا رستہ لیتا ہے۔ کبھی نالے پر دھوتا ہے، کبھی دریا پر تاکہ کپڑوں والے کبھی پکڑ نہ سکیں۔ جاڑا ہو تو سردی ستاتی ہے، گرمی ہو تو دھوپ جلاتی ہے۔ صرف بہار کے موسم میں کام کرتا ہے۔ دوپہر ہونے آئی، اب تک پانی میں کھڑا ہے اسے ضرور سرسام ہوجائے گا۔ درخت کے نیچے بیل بندھا ہے۔ جھاڑی کے پاس کتا بیٹھا ہے۔ دریا کے اس پار ایک گلہری دوڑ رہی ہے۔ دھوبی انہیں سے اپنا جی بہلاتا ہے۔

دیکھنا دھوبن روٹی لائی ہے۔ دھوبی کو بہانہ ہاتھ آیا ہے۔ کپڑے پٹرے پر رکھ کر اس سے باتیں کرنے لگا۔ کتے نے بھی دیکھ کر کان کھڑے کئے۔ اب دھوبن گانا گائے گی۔ دھوبی دریا سے نکلے گا۔ دریا کا پانی پھر نیچا ہوجائے گا۔

میاں دھوبی یہ کتا کیوں پال رکھا ہے؟ صاحب کہاوت کی وجہ سے اور پھر یہ تو ہمارا چوکیدار ہے دیکھئے امیروں کے کپڑے میدان میں پھیلے پڑے ہیں، کیا مجال کوئی پاس تو آجائے، جو لوگ ایک دفعہ کپڑے دے جائیں پھر واپس نہیں لےجاسکتے۔ میاں دھوبی تمہارا کام بہت اچھا ہے۔ میل کچیل سے پاک صاف کرتے ہو، ننگا پھراتے ہو۔



سرور جمال

بچپن سے سنتے چلے آرہےہیں، کہ وقت بہت بری شئےہے۔ ایسا نہ ہوتا تو یہ محاورے کیسے بنتے۔

‘‘وقت آپڑا ہے۔’’


‘‘خدا کسی پر وقت نہ ڈالے۔’’

وقت کی اہمیت جانے بغیران محاوروں کو موزوں وناموزوں لاتعداد بار استعمال کرتی چلی آئی ہوں، خود تو کبھی وقت کی مار میں مبتلا ہونے کا اتفاق نہیں ہوا تھا، لیکن اس بات کی تو اب میں بھی قائل ہوتی جارہی ہوں کہ

‘‘وقت نے کس کا ساتھ دیا ہے’’

اچھی بھلی آرام کی زندگی گذر رہی تھی، لیکن میری شامت جو آئی، تو میں بھی وقت کی مار میں مبتلا ہوگئی، اب آپ ہی انصاف کیجئے، دن میں کم ازکم سوبار،

‘‘انڈین ٹائم’’
‘‘ہندوستانی وقت کے مطابق’’

‘‘مشرق اور وقت کی پابندی’’وغیرہ جیسے فقرے سن کر کوئی غیور مشرقی کب تک بیٹھا رہ سکتا ہے، یہ سب باتیں سن کر میرا خون کھول اٹھتا۔ جب میرا خون کھول کھول اور جل جل کر میرے رنگ کی طرح کالا ہوگیا، تو میں نے ایک فیصلہ کیا اور وہ تھا وقت کا پابند ہونا،دنیا کو توکم سےکم اپنے وطن والوں کوتودکھا ہی دوں کہ وقت کا پابند ہونا کسے کہتے ہیں اور وقت کا پابند کیسے ہوا جاتا ہے۔

لیکن جب میں نے بہ بانگ دہل اس بات کا اعلان کردیا کہ آج سے ہم وقت کے پابند ہوگئے اور ہمارا سارا کام گھڑی کی سوئی کے ساتھ ہوگا، تو میرا بری طرح مذاق اڑایا گیا۔ بعضوں کو تو میری دماغی حالت میں بھی کچھ فتور سا نظر آنے لگا، کیونکہ ہمارے یہاں کوئی صحیح الدماغ شخص ایسا سوچ بھی نہیں سکتا کس کی عقل ماری گئی ہے، جو اپنے آپ کو ساری دنیا سے کٹ آف کرکے اپنی ڈیڑھ اینٹ کی الگ مسجد بنالے، اس لئے مجھ کو اس پاگل پن سے دور اور اپنے سے نزدیک رکھنے کے لئے طرح طرح سے میری حوصلہ شکنی کی گئی، بار بارتنبیہ کی گئی۔

‘‘اے بی، یہاں تو بڑے سے بڑا وقت کا پابند نہ ہوسکا، پھرتمہاری کیا حقیقت ہے، چہ پدّی چہ پدّی کا شوربہ۔’’

مجھ پر بھی ضد سوار ہوگئی، اور ترکی بہ ترکی جواب دیا۔
‘‘آخر وہ لوگ بھی تو ہیں، جو وہ کام کر گزرتے ہیں جو رستم بھی نہ کرسکا۔ میں بھی دکھا کے رہوں گی، کہ رستم کسے کہتے ہیں۔’’

اور اس دن سے میرا نام‘‘رستم وقت’’پڑگیا۔

میرے ایک بزرگ نے جب میرا یہ عز سنا، توبہت خوش ہوئے اور کہنے لگے،‘‘ارادہ تو بہت نیک ہے، لیکن سوچ لو، کہیں بعد میں پچھتانا نہ پڑے۔ وقت کا پابند ہونا بڑی اچھی بات ہے، لیکن کبھی کبھی لیٹ ہوجانے سے بھی انسان بہت بڑی پریشانی سے نجات پاجاتا ہے۔’’

‘‘وہ کیسے؟’’

وہ ایسے کہ ایک بار میں ایک میوزک کنسرٹ میں گیا۔ پروگرام شروع ہوچکا تھا اورمیں تقریباًایک گھنٹہ لیٹ پہنچا تھا۔ میں پریشان تھا،اس لئے منیجر سے پوچھا۔

‘‘اس سے پہلے کیا ہو رہا تھا۔’’



کہتے ہیں CHARITY BEGISM FROM HOMEخیراب گھر سے شروع ہوتی ہےاس لئے اصلاح اپنے آپ سے شروع ہونی چاہئے، اپنے آپ پر نظر ڈالی تو خامیاں ہی خامیاں نظر آنے لگیں اس لئے سب سے پہلے آپ سدھارمیں لگ گئی۔ اس کے لئے ضروری تھا کہ کچھ ضابطے اور اصول بنائے جاتے، اس لئے بڑی محنت اور لگن سے میں نے دن بھر کے کاموں کا ایک ٹائم ٹیبل تیار کیا، جس میں بستر سے اٹھنے سے بستر پر جانے تک کے تمام چھوٹے بڑے کاموں کے اوقات درج تھے، جنہیں مقررہ وقت پر کرنے کا عزم میں تہہ دل سے کئے ہوئے تھی۔ گھر والوں کو سختی سے منع کردیا گیا کہ کوئی میرے کام میں مداخلت نہ کرے، اب بھلا کس کی مجال تھی کہ رستم وقت سے ٹکر لیتا۔

قصہ مختصر، پہلے دن میں نہایت جوش کے ساتھ اپنے مقررہ وقت پر گھڑی کے الارم کے ساتھ بیدار ہوگئی۔ اصول کی خاطر پیاری نیند کو خیرباد کہنا پڑا۔ شاید زندگی میں پہلی بار طلوع آفتاب کا منظر دیکھا، ورنہ آنکھیں آج تک تو غروب آفتاب ہی کو دیکھنے کی عادی تھیں، ناشتے کے وقت ٹائم ٹیبل کی دیواریں متزلزل نظر آئیں کیونکہ ہماری بوا اس معاملہ میں خالص مشرقی ذہنیت رکھتی ہیں اور انڈین ٹائم کی زور داری حامی ہیں، اس لئے ناشتے کے وقت اماں کا سوکھا سا جواب ملا۔

‘‘ناشتے کے لئے اتنی جلدی ہے اور اصول اتنا پیارا ہے تو رات کی باسی روٹی اور سالن نعمت خانہ سے نکال کر کھالو، ہم تو جب بوا آئیں گی اور گرم گرم ناشتہ تیار کریں گی، تب ہی کھائیں گے۔’’

اب تو دو ہی صورتیں تھیں، یا تو ناشتہ گول کرو، یا باسی کھاؤ، لیکن بھوکا رہا کس سے جاتا یہاں تو یہ حال ہے کہ ‘‘بھوکے بھجن نہ ہوئے’’ایک پیالی چائے بنانے میں ٹائم ٹیبل کا نقشہ ہی بدل گیا، دھوئیں والی چائے اور باسی سالن روٹی کھانے کے بعد مطالعہ کا وقت ٹائم ٹیبل کے مطابق آدھا بھی نہ رہا، لیکن یہ سوچ کر کہ دھیرے دھیرے سب ٹھیک ہوجائے گا، مطالعہ میں غرق ہوگئی۔ اچانک ایک ٹھوکر سی لگی۔ سامنے منی پڑوسن کی لڑکی کھڑی تھی۔ پڑوسن نے میرا نیا سوئٹر کہیں پہن کر جانے کے لیےعاریتاً مانگا تھا۔ چند لمحوں کے لئے میں چکراگئی۔ ارے توبہ میرے ٹائم ٹیبل میں ایسے اہم کاموں کے لئے کوئی وقت نہ رکھا گیا تھا، حالانکہ مانگ کر کام چلاتا ہمارے معمولات میں داخل ہے۔ اس ضروری نکتہ کو مجھے ضرور سمجھنا چاہئے تھا، لیکن اس بھول کی سدھار اس وقت ممکن نہ تھی، اس لئے میں نے اس سے کہا، یہ میرے پڑھنے کا وقت ہے، تم کسی فرصت کے وقت میں آکر لے لینا، وہ حیرت سے میرا منہ تکنے لگی، اب میرا فرض تھا کہ میں اس چھوٹی بچی کو وقت کی پابندی کا ایک سبق دوں، اس لئے میں نے اس کے سامنے ایک چھوٹی سی تقریر کر ڈالی جس میں میرے پورے پانچ منٹ دوسکنڈ صرف ہوگئےبعد میں میری پڑوسن نے مجھ سے بات کرنا بند کردی کہ میں نے سوئیٹر نہیں دینے کے لئے بہانہ بازی کی اور لڑکی کو فضول باتوں میں الجھا دیا

کالج پہنچی تو ہماری پرنسپل صاحبہ Last in first outوالی خالص افسرانہ ذہنیت رکھنے کے باوجود آچکی تھیں، اور نہ صرف آچکی تھیں بلکہ حاضری کے رجسٹر میں میرے نام کے خانے میں اپنی فتح کا سرخ جھنڈا بھی لہراچکی تھیں۔


شام کو واپسی پر گھر میں ایک عجیب سی ہلچل دکھائی دی۔ معلوم ہوا کہ گھر میں مہمان آئے ہوئے ہیں۔ ان کے ناشتے اور چائے کے انتظام کے لئے باورچی خانہ جانے کا، پھر بیٹھ کر ان کا دل بہلانے کا حکم ملا۔ لیکن یہ وقت تو خود میرے تھوڑی دیر آرام کرنے، چائے پینے اور پھر ہوا خوری کا تھا لہٰذا ٹکا سا جواب دے کر اپنے کمرے میں چلی گئی۔


لیکن جناب اب تو یہ عالم ہے کہ میرے روزوشب گھڑی کے محور کے ساتھ گھوم رہے ہیں، مجھے اچھی طرح معلوم ہوگیا ہے، کہ کس کام میں کتنا وقت لگتا ہے۔ مجھے بات زبانی یاد ہوگئی ہے کہ منہ دھونے میں کتنے منٹ لگتے ہیں اور غسل کرنے میں کتنے گھنٹے لگتے ہیں مختلف میک اپوں یعنی کالج جانے کا میک اپ، سنیما جانے کا میک اپ، معمولی تقریبات میں جانے کا میک اپ، شادی بیاہ میں جانے کے میک اپ اور کسی ادبی تقریب یا جلسے میں جانے کے میک اپ میں کتنا فرق ہے اور ہر ایک میک اپ میں کتنا وقت لگتا ہے، ایک نوالہ کتنے منٹ میں چبایا جاسکتا ہے اورپانی کا ایک گھونٹ یا چائے کی ایک کپ کتنے سکنڈ میں پی جاسکتی ہے وغیرہ وغیرہ۔

خیر مجھ میں ان صاحب کی طرح اتنی ہمت تو ہے نہیں جنہوں نے صرف وقت پر گاڑی آنے کا انتطار میں تین دن گزار دیئے اور اصول کی خاطر اپنا سفر ملتوی کئے رہے اس لئے اسٹیشن ماسٹر کا یہ مضحکہ خیز جواب سننے کے بعد بھی بارہ گھنٹے لیٹ ٹرین پر سفر کرنا ہی پڑا۔


ستم بالائے ستم تو یہ ہے کہ دعوتیں، پارٹیاں، سوشل تقریبات، ادبی ونیم ادبی تقریبات‘ شادی بیاہ میں شرکت‘ سب کچھ چھوڑنا پڑتا ہے، کیونکہ اگر وقت پر دعوت میں پہنچئے تو پتہ چلتا ہے کہ ابھی تک میز کرسیاں فرش فروش تک نہیں بچھے ہیں، تقریر سننے جائیے تو معلوم ہوگا کہ مقرر تو درکنار، ابھی منتظمین کا کہیں دور دور پتہ نہیں، مشاعروں میں جائیے تو شاعر صاحبان وقت پر پہنچنا کسرشان سمجھتے ہوئے غائب ہیں لہٰذا اپنے اصولوں کی خاطر ہر طرح کی دعوت، پارٹیوں اور تقریبات سے کنارہ کشی کرتی جارہی ہوں اور عزیزوں اور دوستوں کی زبان میں ‘‘ان شوشل’’ہوکررہ گئی ہوں۔



یہاں کچھ پھول رکھے ہیں
مشتاق احمد یوسفی

عقد عقد سمجھ مشغلئہ دل نہ بنا

برات کو رات کے ساڑھے گیارہ بجے، کوکا کولا کی بوتل پلائے بغیر کھڑے کھڑے واپس کر دیا جائے گا۔ تاج اور ادھورے ویڈیو سمیت

تاج پوشی کی تصویریں کلِک کلِک کر کھنچنے لگیں تو مجھے یہ فکر لاحق ہوئی کہ اگرخدا نخواستہ یہ پنجاب کے اخباروں میں چھپ گئی تو لوگ کہیں گےکہ کراچی کےاہل زبان حضرات بزرگوں کے ساتھ دلہنوں کا سلوک کرتے ہیں اورعَرُوسی زیورات کےاستعمال میں تزکیروتانیث کاذراخیال نہیں رکھتےجب کےالفاظ کےنرومادہ نہ پہچاننے پراب بھی لے دے ہوتی ہے۔

ہم نے دیکھاکہ حضرت جاذب براتِ دلداگاں میں گھِرے، تصویریں کھچوا رہےتھےتو ہمارے دوست پروفیسر قاضی عبدالقدوس ایم۔اے۔ بی۔ ٹی کے سینے پر سانپ لوٹنے لگے وہ گھر میں ہوتے ہیں تو اسی حصّہ جسم پر معصوم بچے لوٹتے ہیں۔ مرزا نے ہمارے کان کو ہاتھ سے اپنے منہ کے قریب کھینچ کراُن شعراء کے نام گنوائے جو حسد سے جلے مررہے تھے۔کہنے لگےکہ حاسدین کی فہرست میں ایک نثر نگار کا نام بھی ہے۔ پوچھا بھلا کون؟ بولے مشتاق احمد یوسفی۔پھراکبرالہٰ آبادی کےاشعار اپنی تحریف وہ سکتے کے ساتھ سنائے



محفل وتاج طِلائی اُن کا

آنکھیں میری باقی اُن کا

یہ معروضات ازراہِ تففّن نہیں ہیں۔اگر سِن وسال کا بیّن تفاوت راہِ حسنِ عقیدت وارادت مندی میں حائل نہ ہوتا تومیں محترم المقام جناب جاذب قریشی اور ان کے استاد مکّرم، بلکہ استاذالاساتذہ حضرت فرمان فتح پوری کواپنا پیرومرشد کہنے میں فخرمحسوس کرتا۔ اورواقعہ یہ ہےکہ اُسی رشتہ ارادت ونیازمندی کے باعث رسم تاج پوشی کچھ عجیب سی لگی۔ یادش بخیر، تیس پینتیس برس اُدھرکی بات ہے۔ایسی ہی تاج پوشی ایک شاعرہ مس بلبل کی ہوئی تھی جو اپنے والد کے ہم راہ اندرون سندھ سے تشریف لائی تھیں۔ ان کے سرپرابنِ انشا نے دستِ خاص سے تاج رکھا اورملِکہ تغّزل کے لقب سے نوازا۔ اپنے تیکھے انداز میں ایک مضمون بھی پڑھا جسے مدحیہ ہجویاہجویہ قصیدہ کہا جائے تو دونوں تعریفیں درست ہوں گی۔ بعد کو ابن انشا نے مِس بُلبُل پر چار پانچ مز یدار کالم بھی لکھے۔ اس زمانے میں مس بلبل اور ہیرڈریسرز انجمن کے صدرسلمان، ان کے کالموں کے دل پسند موضوع تھے۔ ہال کا کرایہ، باسی سموسوں اور خالص ٹین کے تاج کی قیمت خود ملکۂ عالیہ نے جیبِ خالص سے ادا کی۔ رہی ان کی شاعری تو اتنا اشارہ کافی ہے ملکئہ اِقلیم سخن کی طبعِ آزاد، عروض کی غلام نہ تھی۔ غزل میں دورنگی نہیں پائی جاتی تھی۔ مطلب یہ کہ مطلع سے مقطع تک ہرشعروزن اوربحرسے یکساں خارج ہوتا تھا۔ پڑھتے وقت ہاتھ،آنکھ اوردیگراعضاء سےایسےاشارےکرتیں کہ شعرتہذیب سے بھی خارج ہو جاتا ان اشاروں سے شعرکا مطلب تو خاک سمجھ میں نہیں آتا، شاعرہ کا مطلب ہم جیسے کُند ذہنوں کی سمجھ میں بھی آ جاتا تھا۔ بے پناہ داد ملتی جسے وہ حُسنِ سماعت سمجھ کرآداب بجا لاتی تھیں۔ وہ دراصل ان کے حسن وجمال پرواہ واہ ہوجاتی تھی۔ بقول مرزاعبدالودود بیگ، سامعینِ بےتمکین کےمردانہ جذبات کے فی البدیہہ اخراج کو خفیفہ خراجِ عقیدت سمجھتی تھیلوگ انہیں مصرع طرح کی طرح اٹھائے اٹھائے پھرتے تھے۔

تقریب اجرا کا ماجرا قدرے تفصیل سے بیان کرنے کی دو وجہیں ہیں۔اوّل،یہ کہ میرے خشگوار فرائض رسمِ اجرا ہی سے متعلق ہیں۔دوم، قوی اندیشہ ہےکہ اگرتاجِ شہی کے وصول کُنندگان اور تاج دہند گان کی بر وقت حوصلہ شکنی نہ کی گئی تو یہ بدعتِ فاخرہ یعنی رسم تاج پوشی اب ہرتقریب رونمائی و اجراکالازمی حصّہ بن جائے گی، جس سے صرف ہر دو قسم کے ان کا ریگرانِ باکمال کو فائدہ ہوگا جو چاندی پر سونے کا ایسا ملمّع کرتے ہیں کہ

نسیمِ صبح جو چھو جائے، رنگ ہو میلا

دستِ نقّاد جو چھو جائے، رنگ ہو میلا؟



کیسی یہ انوکھی بات

مرزاعبدالودود بیگ کہتے ہیں کہ چھوٹے بڑے اوراچھے بُرے کی قید نہیں، genuine شاعر کی پہچان ہی یہ ہےکہ وہ اپنے علاوہ صرف میراورغالب کواوپری دل سے شاعر تسلیم کر لیتا ہے۔ وہ بھی محض اس لیےکہ وہ بروقت وفات پا چکےہیں۔بروقت سےمراد اِن کی پیدائش سے پہلے۔

صاحبو، غزل کی زمین کی ہمیشہ یہ خاصیت رہی ہے

ذرا نم ہو تو یہ مِٹّی بہت زرخیز ہے ساقی
خدشہ ہےکہ تاج پوشی کی رسم اس زردوز زمین میں جڑ پکڑ گئی تو صرف کراچی میں ہی اِقلیم سُخن کے پانچ چھ سو تاجدار نظر آئیں گے۔ بے تخت وسلطنت جھوٹ کیوں بولیں۔ ہم خود بھی 22 کیرٹ گولڈ سے الرجک نہیں ہیں۔تاج کو پگھلا کر روٹھی ملِکہ کےلیے پازیب بھی تو بنوائی جا سکتی ہے۔

جہاں اتنے تاج داروں کی گھمسان کی ریل پیل ہو، وہاں خون خرابا لازمی ہے۔ بادشاہ لوگ نیشنل اسٹیڈیم میں ایک دوسرے کے تاج سے فٹبال کھیلیں گے۔اورایک دوسرے کے دیوان اور ناول ان کے سرچشمے یعنی متعلقہ سرپہ دے ماریں گے۔ طوائف الملوکی کا یہ عالم ہو گاکہ وہ مخلوق بھی جس کا نام اس بدنام محاورے میں آتا ہے، اپنے کانوں پہ ہاتھ رکھے گی۔دلہنیں تاج پہننا چھوڑ دیں گیں۔ محض اس ڈر سےکہ تاج دیکھتے ہی لوگ ان سے تازہ غزل یا نیا مزاحیہ مضمون سنانے کی فرمایش کر دیں گے۔

ناں، بابا ناں، ہمیں تاج سے زیادہ اپنا سرعزیز ہے۔

صاحبو،اصل بات یہ ہےکہ ہمارے بادشاہ اورشہنشاہ تو مدتیں ہوئیں ایک بغل میں تاج شہی اور دوسری میں نعلّین دبائے رخصت ہوئے مگر ہماراجذبہ اطاعت وبیعت سلطانِ وقت اورمٹی کے پیروالوں کی قدم بوسی کی صدیوں پرانی عادت برقرار ہے۔ رعب اوردبدبہ شاہی دل کی پاتال گہرائیوں میں جاگُزیں ہے۔ تجربہ کار سائنس اورسلوتری کہتے ہیں کہ بعض گھوڑے سواری دینے کے اتنے عادی ہو جاتے ہیں کہ اگران پر کوئی سوار نہ ہو تو دو قدم نہیں چل سکتے۔ اپنی چال بھول جاتے ہیں۔وِراثت میں ملا جذبہ محکومیت اتنا راسخ ہےکہ بادشا ہی ہمارے نزدیک انسانی کمال وفضیلت اوربرتری کی معراج ہے۔ اوراس کا اطلاق عالموں، کاملوں اور فن کاروں پر بھی ہوتا ہے۔چنانچہ جب تک ہم اپنے محبوب فن کارکوشہنشاہِ غزل، ملکۂ ترنم، اور ملکۂ غزل کے لقب سے نہ نوازیں اورتاج شہی ان کے سر پر نہ رکھیں،ہماری تسکین نہیں ہوتی۔اگلے وقتوں میں عورتیں اگرشوہروں کو خط میں سرتاجِ من سلامت کہہ کرمخاطب کرتی تھیں تو بالکل بجا تھا۔ اس لیےکہ تاج خاص خاص موقعوں پرپہننے کے بعد اتارکررکھ دیا جاتا ہے۔ بد بخت ہوتا بھی اسی لائق ہے۔

ہمارے سنتری بادشاہ سے لےکررئیس المتغزلین،بادشاہِ حسن، شاہِ خوباں اور شاہِ شمشاد قداں تک اسی کمپلیکس کی کار فرمائی بلکہ شاہ فرمائی نظر آتی ہے۔ اور تو ایک صاحب شہنشاہ ظرافت کہلاتے ہیں۔میرا اشارہ اپنی طرف نہیں ہے۔ ظریف آدمی court jester اور فالسٹاف تو ہو سکتا ہے، تخت پر نہیں بیٹھ سکتا۔ ہاں تاج وتخت یا ہماری طرح ملازمت چھننے، چھوٹنے یا چھوڑنے کے بعد ظرافت پر اتر آئے تو بات نہ صرف سمجھ میں آتی ہے بلکہ دل کو بھی لگتی ہے۔


منفعل ہوگئے قوی غالبؔ
اب عناصر میں ابتزال کہاں

جب آخرِ شب کے ہم سفراس منزل نامقصود پرپہنچتے ہیں تو ہر مرد نراشہنشاہِ جزبات ہوکےرہ جاتا ہے۔ نگہ بلند، سخن دل نواز،جاں پُرسوزاورجذبات گھوڑے کے سے اور یہ جو ننانوے فی صد کی قید ہم نے لگائی ہے تو دانستہ ہے۔ ایک فی صد کی گنجائش داستشنابپاس خاطرِنازک خیالاں رکھا ہے۔ آخر اپنا بھی تو خیال رکھنا پڑتا ہے۔

“اک تارہ ہے سر ہانے میرے” سے “یہاں کچھ پھول رکھے ہیں” میں سات برس کا وقفہ اور سات ہزار میل کا فاصلہ ہے۔سفراورہجرت اس کا خاص موضوع بھی ہے جس کےاطراف وہ رہ رہ کر لوٹتی ہیں۔شعرکے موضوع کی حیثیت سےسفراورہجرت میں کوئی مضائقہ نہیں،مگر شرط یہ ہےکہ مسافت طے کرتے وقت قدم قدم پراحساس مُسافرت ڈنک نہ مارے۔ بعد کہیں ایسا نہ ہوکہ اس طرح ہجرت باعث‘صد’خیر وبرکت ہے بشرط یکہ ہجرت کے بعد احساس وعزابِ مہاجرت میں اس حد تک نہ مبتلا ہو جائےکہ حاضروموجود سےآنکھیں پھیر لے۔ شاہدہ کا سفر کیسا گزرا،انہیں سے سنیئے

اگرچہ زعم مجھے بھی بہت سفر کا ہے

کمال سارا مگر اس کی رہ گزر کا ہے


راستہ دیکھتی جاتی کیسے

‘‘سات سمندر کی دوری سے ایک نظم” اداس کر دینے والی نظم ہے “دور افتادہ زمینوں میں انہیں اپنے شہر کی یاد” ستاتی ہے۔

چہرہ چہرہ مجھ میں تصویر ہوا وہ شہر
کراچی شہربڑاالبیلا،انوکھا اوراوکھا شہرہے۔بہت ظالم شہرہے۔انسان جب تک اس شہرمیں رہتا ہےشاکی ونالاں ہی رہتا ہے۔ جب وہ اسے چھوڑدیتا ہے تواُس پرکُھلتا ہےکہ اب وہ کسی اورشہرمیں رہنے کے لائق نہیں رہا۔پھریہ شہرکوہِ نداکی ماننداُسےبلاتا ہےیااخی، یا اخی یااخیاوروہ کھنچا چلا جاتا ہے۔

جب بیسویں صدی کا بھولااکیسویں صدی میں گھرلوٹتا ہےتوایک سال میں پوری ایک صدی اپنا ورق بدل چکی ہوتی ہے۔

میں جب گھرآئی ایک سال کےبعد



اسی سے میں بھی تن ڈھک لوں گی اپنا

اسی کو طان کر بن جائے گا گھر

بچھا لیں گے تو کِھل اٹھے گا آنگن
اٹھا لیں گے تو گر جائے گی چلمن

یہ فیمی نزم نہیں،اس سے بہت آگے کی چیز ہے۔اس کے تانے بانے میں صدیوں کی سہار، قرنوں کی بصیرتوں اورایک با وقار شیوہ تسلیم ورِضا کے تار جھلملاتے ہیں۔

شاہدہ کے ہاں وہ وصف تو ہے جسے اب نسائی حسیّت سے تعبیر کیا جاتا ہے لیکن جارحانہ feminism کا شائبہ نہیں۔ نسائی حسیّت اور feminism کو اس منزل تک آنے میں کئی صبر ومردآزما مرحلوں سےگزرنا پڑا۔اداجعفری کی دل آویزحسرت دیکھئے۔

ہونٹوں پہ کبھی ان کے مرا نام ہی آئے

آئے توسہی بر سرِالزام ہی آئے

پھراس کا موازنہ فہمیدہ ریاض کے بوسے سے کیجیے جس کے دوران یوں محسوس ہوتا ہے جیسے “تم۔۔۔۔ پاتال سے میری جان کھینچتے ہو۔” ہونٹوں پر نام آئے سے پیار کی پاتال گہرائیوں تک اترنے میں دو نسلوں اور نہ جانے کتنی ذہنی صدیوں اورموروثی inhabitations کا فاصلہ ہے۔یہ جوگ بیراگ اور جنم جنم کی پیاس سے بھوگ بِلاس تک کا سفر ہے۔اسی سفرِپُرخطرمیں ایک اورجرأت مند شاعرہ محوِ خرام نظر آتی ہے جو سب کچھ چھپا کر سب کچھ دکھا دینے کا ہنر سیکھ رہی ہے۔
میں یہ بھی چاہتی ہوں تراگھربسا رہے

اور یہ بھی چاہتی ہوں کہ تو اپنے گھر نہ جائے


شفیقہ فرحت

اب تک یہی سنتےچلےآئےہیں کہ’’شامت اعمال ما صورتِ غالب گرفت’’وہ بزم ہو یا تنہائی—کلاس روم ہویاامتحان کا پرچہ،یا کوئی انٹرویو بورڈ،غالبؔ نےہرباہوش کو بےہوش بنا رکھاتھا۔ ایک سےایک نامورادبی پہلوان میدان میں آئےاورغالبؔ کےایک شعر نےوہ چومکھی گُھمائی کہ چاروں شانے چت رہا اڑھائی تین درجن شرحوں کو اوڑھنا بچھونا بنائے۔ دام شنیدن کے ساتھ لاکر دام فہمیدن و سنجیدن بچھائیے۔ نتیجہ وہی—میں عنقا سلمہا ہیں کہ چاروں طرف پرپھڑ پھڑا کرمنڈلا رہے ہیں

اور اب بھاری بھرکم زمانے نےکروٹ جولی تو اس کے نیچے چچا غالبؔ جنہیں اب دادا جان کےعہدے پر پرموٹ کردینا چاہیے۔ دبے پڑے آہیں بھر رہے ہیں اور ان کی ماری ہوئی، ستائی ہوئی مخلوق چیونٹیوں کی طرح بلوں سےنکل نکل کر بدلےلےرہی ہے ایک جشن کی صورت میں کیوں نہ ہو۔

غالب کا جنازہ ہے ذرادھوم سےنکلے

وہی عالم آب و گل۔ وہی دنیا، جہاں سےآپ خواص وعوام کی ناقدری کےہاتھوں بظاہرگردن اکڑائےمگردرپردہ روتے ہوئےرخصت ہوئے تھے۔ وہی ہند بہ زبان ہندی آپ کی صدسالہ برسی کا جشن منارہا ہے۔ بالکل اسی زورشور سے جیسا کہ آپ کے زمانے میں شہر دلی میں حضور بادشاہ کا جشن تاج پوشی منایا جاتا ہے—

آپ کےاشعار کےقتل کے بعد اب زمانےنےآپ پرجفائےتوبہ کرلی ہے۔ کاش غالبؔ کسی روزنِ زندان باغ ارم سےجھانک کران زود پشیمانوں کے پشیمان ہونےکا جانفزامنظر دیکھ رہے ہوں— تب توانہیں چاہیےکہ اپنے کسی اسٹینڈرڈ دیوان سےایسےتمام اشعارپبلشرسےمل کےچپکےسےنکلوادیں،جن میں انہوں نےزمانےکی کج فہمی اور نافہمی کی شکایت کی ہے۔ یونکہ اب ہمشیرہ لتا منگیشکراوربرادرم طلعت محمودکےصدقےآپ کی غزل کا ایک ایک شعرنہ صرف ملک کےبچےبچےکی زبان پر ہےبلکہ اسےاوورسیز بھی جانےکا شرف حاصل ہوچکا ہے—

کوئی پوچھے کہ یہ کیا ہےتوبتائےنہ بنے
آپ بھی دیکھیے—

‘‘پراچین بھارت کےمہاکوی مرزاغالب کی سوّیں مرتیو شتابدی کے اویلکشن میں بھارت کے کونے کونے میں بھن بھن پرکار کے ساہتک، سانسکرت ایوم ساماجک کاریکرموں کا آیوجن کیا جارہا ہے’’

غالبؔ نے یقیناً ایک آہ گرم کہ جنت میں ٹھنڈک ویسے ہی ضرورت سے کچھ زیادہ ہے— بھر کے خود اپنے ہی شعر میں فی البدیہہ یہ ترمیم کرلی ہوگی۔

دے اور دل مجھ کو جو نہ دے ان کو زباں اور

دلّی سے لےکر کنیاکماری تک، آسام سے گجرات، کاٹھیاواڑ،راجستھان،پونا، بمبئی، پنجاب حتی کہ ناگالینڈ میں بھی سخن فہم اور غالبؔ کے طرفدار پیدا ہوگئے ہیں۔ ہر شہر کے ہرمحلےاور ہرگلی میں غالبؔ کمیٹیاں بن گئی ہیں اور اب بھی رات دن آٹھویں پہر برابر بنتی چلی جارہی ہیں—

ایک ہنگامہ خیزشہرکےوسط میں ایک عظیم الشان فلک بوس عمارت کےآگے جم غفیر وکثیرجمع تھا۔ خیال ہوا کہ یہ ایمپلائمنٹ ایکسچینج کا دفتر ہےاور یہ بیکاروں کی بھیڑ ہے۔ مگر پوچھنے پر پتہ چلا کہ کافی ہاؤس ہے اور یہاں غالبؔ کمیٹی کی میٹنگ ہے—

روزن سے غالبؔ نے آہِ دوم بھری—

اور طوہاً وکرہاً بلکہ مجبوراً مومن کا یہ مصرع پڑھا

اٹھ جایے کاش ہم بھی جہاں سے حیا کے ساتھ

‘‘میں نجم الدولہ دبیرالملک اسد اللہ خان بہادر نظام جنگ المتخلص غالبؔ، جس نے ساری عمر گلی کوچے میں کھڑے ہوکر کسی سے بات نہیں کی اس کے جشن کی تیاری ایک چانڈوخانے میں—

گھستے گھساتے دھکے کھاتے اندر پہنچے۔ ہال انواع واقسام کےجانداروں سےلبریزتھا اور کچھ ایسا شور بلند تھا کہ شہر دلّی کا غدر یاد آیا۔ خاصی محنت دریافت کے بعد سرشتۂ مطلب ہاتھ آیا کہ یہ نہ شور قیامت ہے نہ آثارغدربلکہ محض پرسکون اوردوستانہ بحث و مباحثہ ہےاس بات پر کہ ‘غالبؔ کمیٹی’کتنے افراد پر مشتمل ہو۔

ایک صاحب کا خیال تھا کہ جشن صد سالہ ہے اس لیے کمیٹی بھی صدافرادہ ہونی چاہئے۔

دوسرے کو اس ‘تنک بخشی’اور تنگ دامانی پرسخت اعتراض تھا۔ ان کا مشورہ بہ اندازحکم —یہ تھا کہ جملہ حاضریناوران کےعزیز واقارب— اوربیشترغائبین کواس میں شامل کیا جائے۔ورنہ بھلا جشن کیااور جب اخباروں میں نام نہ آئے تو میٹنگ میں شرکت سے فائدہ —

دست وگریباں کی پیہم یکجائی وجدائی کےبعد یہی تجویز منظورہوئی اوراس کےساتھ ہی سڑک پر کھڑے تماشبین اور ہوٹل کےبیرے اورباورچیوں سب نے ہال پر یلغار کردیا اور چارسو بیاسی نام اپنے جلووں کی تابانی سے نگاہوں کو خیرہ کرنے لگے—
چارسوبیاسی نام—اگر آپ کےجواہراندیشہ میں کچھ گرمی باقی ہو تو تصور کا عالم کیا ہوگا۔ ان چارسو بیاسی ناموں کی فہرست تیارکرنا کانگریس آئی کےٹکٹ پرالیکشن لڑنےسےکم نہیں—

فہرست تیارہوئی—

بہ لحاظ عمر۔ روایتی۔ ذاتی اورکاروباری

بہ لحاظ شہرت۔ عمومی۔ سرکاری اورادبی


واضح ہو کہ دولت غیرمنقولہ وہ روپیہ ہے جسےرنگا رنگ ٹیکسوں کےخوف سے پردہ نشین بنادیا جاتا ہےاورجوعلی الاعلان ایک جگہ سےدوسری جگہ اورایک نام سےدوسرے نام پرمنتقل نہ کیا جاسکے— کسی گمنام گوشےسےآوازیں بلند ہورہی تھیں کہ سرفہرست ان کا اسم گرامی ہو جوخود ننانوے کے پھیر میں ہیں اورجنہوں نےجیتےجی خود اپنا صدسالہ جشن منانےکا تہیہ کرلیا ہےاوراس سلسلےمیں اپنے بیٹوں، پوتوں اور پڑپوتوں کےساتھ مل کرباقاعدہ پروگرام بھی مرتب کرلیا ہے—
دوسری طرف سےاس خوبصورت شارٹ کو یوں واپس کیا گیا کہ‘بزرگی بہ عقل است’لہٰذا اوّلیت کا مستحق وہ طالب علم ہے جو اس سال گیارہویں میں اوّل آیا ہے—

چار تنقیدی اوربائیس افسانوی مجموعوں کےمصنف کےہونہار وفاشعارشاگرد نےحق شاگردی ادا کرتےہوئے اپنےاستاد کا نام پیش کیا تو ماسٹر نتھولال پیارے لال دلارے رام کو نمک خواردوست نے ماسٹر نتھولال پیارے لال اینڈکمپنی کی مرتب کی ہوئی فلمی گانوں اورفلمی کہانیوں کی ترسٹھ غیر مطبوعہ کتابیں تھیلےسےنکال کرمیزپرپٹک دیں—

غرض وہ ہاؤ ہو مچی کہ بغیر بے تار برقی کے سارے شہر میں پروگرام کی رننگ کمنٹری براڈکاسٹ ہوگئی اور اس فہرست کو بناتے بناتے صاحبِ قلم کی انگلیاں فگار اور خامہ خونچگاں ہوگیا اور اس کام میں اتنا طول طویل زمانہ گذر گیا کہ اگر غالبؔ وہاں ہوتے تو یقیناً کہتے۔

کب سے ہوں کیا بتاؤں جہان خراب میں
شب ہائے لسٹ کو بھی رکھوں گا حساب میں


کون ہوتا ہے حریف لئے مردا فگن عشق

مگرکون ہوتا—اور کیا پی کےہوتا۔  کہ آج کی دنیا میں انسان کےمعیارکو ناپنےکا پیمانہ پیالہ ہے۔ خواہ وہ شراب کا ہو،کافی کا ہو یا پانی کا—

توعرض یہ ہےکہ حاضرین وغائبین کےمنجملہ چار سو بیاسی افراد میں آپ کا ثانی کوئی نہیں۔بلکہ یوں سمجھ لیجئے کہ شہر بھر بلکہ صوبے بھرمیں آپ صیغۂ واحد ہیں— کہ آپ مالک ومختار ہیں ایک موٹرکےکارخانےکے۔ چارکپڑےکےکارخانوں کے۔ تین شکر کے۔ چھ کھلونوں کے۔ دو پنسلوں کے۔ دوآٹےکے اور دو گتےکے۔ اورغالبؔ کوساری دنیا سےروشناس کروانےکی ٹوپیکہ بیالیس برس کی چھوٹی سی عمرمیں اکیس مرتبہ سہرا باندھتےباندھتے آپ کو اس لفظ سےنفرت ہوگئی ہے— بھی آپ ہی کےسرہے۔ وہ یوں کہ دنیا کےہوائی سفر پرآپ اپنےساتھ دیوان غالبؔ کا ایک نسخہ لے گئے تھے—


رہے سکریٹری—سو ہمارا تمہارا خدا بادشاہ —جوان کےسکریٹری وہ سب کےسکریٹری— انتخابات کے بعد تجاویز پیش ہوئیں جو جدت اور ندرت کےلحاظ سےکلام غالبؔ سےکسی طرح کم نہیں۔ان میں سے چند کی جھلکیاں آپ بھی دیکھئے۔


2 ہمیشہ لتامنگیشکر اور برادرم طلعت محمود کو ان کے گرانقدر کارناموں کے صلے میں حکومت سے پدم شری دلوائی جائے۔
3 غالبؔ کی مختلف قد آدم تصاویر کا جلوس نکالا جائے اور ساتھ میں ریکارڈنگ بھی ہو۔

4 غالبؔ کی وفات سے ایک دن پہلے اور ایک دن بعد۔ یعنی کل تین دن ان کا عرس منایا جائےاوران کےمزارپرچادریں چڑھائی جائیں۔ دیگیں پکیں اورقوال ان کی غزلیں گائیں اورچونکہ ان کی محبوبہ ایک ڈومنی تھی۔ اس لیےان تین دنوں میں سےکسی ایک دن شہرکی تمام ڈومینوں کی خدمت میں سپاسنامہ پیش کیا جائے۔ ان کےاعزازمیں دعوتیں ہوں۔ رہا کلام۔ تو وہ تو بلا فرمائش خود ہی مطرب بہ رہزن ہوش، کارول ادا کریں گی—

5 مرزاغالبؔ کا صرف ایک ہےاورپرستار ہزاربلکہ شہرمیں ہزارہا۔ ان عقیدتمندوں کےجذبات اوران کی سہولت کی خاطر ہرشہر میں ایک ایک مزار بنادیا جائے جس میں دیوانِ غالب اوراس کی شرح کا کم سے کم نسخہ دفن ہو۔

6 ان کے اشعار کے پیچھے جو حالات چھپے ہیں ان میں تحقیق کی جائے اور ڈاکٹریٹ کی ڈگریاں دی جائیں۔ مثال کے طور پر

کس کےگھرجائےگا سیلاب بلا میرے بعد

اس شعرکے سلسلے میں پوری چھان بین کی جائےکہ غالبؔ کے مرنے کے بعد ‘سیلاب بلا’یعنی ان کی محبوبہ نےکس سےعشق کیا اورکس گھرکو تباہ کیا۔

7 آم غالبؔ کو بےحد پسند تھے۔ اس لیےآموں کا ایک باغ‘‘غالب باغ’’کےنام سےلگوایا جائےاورتخمی آموں کی کسی خاص قسم کا نام بھی‘غالب آم’رکھ دیا جائےآموں کےموسم میں عقیدتمند باغ میں جائیں جشن آم منائیں۔

مگر—اک عمر چاہیے آم کو پھل دینے تک

اور—کون جیتا ہے اس پیڑ کے بڑھنے تلک

تواس صورت میں اس تجویزپر فوری عمل ہوسکتا ہے کہ آموں کےکسی ٹھیلےوالےکے‘ذوق ادبی’اور‘شوق غالبی’کو بیدار کرکے اس سے درخواست کی جائے کہ وہ اپنے ٹھیلے کا نام ‘غالب آم اسٹال’رکھ لے اس کے نتیجہ میں آمدنی میں جو اضافہ ہواس میں ففٹی ففٹی کا کانٹریکٹ کرنا نہ بھولیے— اور زیادہ مناسب تو یہ ہوگا کہ‘غالبی’غالبؔ سےعقیدت رکھنےوالے حضرت و خواتین خود ہی ایک ٹھیلہ خرید کریاکریہ پرلےکرآموں کا بزنس شروع کردیں۔ اس سے کوئی ایک پنتھ ہویا نہ ہو دو تین کاج ضرور ہوجائیں گے۔ یعنی آم کے آم۔ نام کے نام اور دام کے دام—

8 شراب سے بھی غالبؔ کو عشق رہا ہے۔ لہٰذا اس جذبۂ صادق کی قدر کرتے ہوئے کسی شراب کو ان کے نام سے منسوب کیا جائے اور چونکہ وہ خود ہی فرما چکے ہیں کہ‘‘اک گونہ بیخودی مجھے دن رات چاہئے—’’اس لیے ایک بار جس میں چوبیس گھنٹے شراب ملا کرے کھول کر اسے‘خم خانۂ غالب’کا نام دیا جائے۔ ہماری عظیم الشان مفلسی کے باعث اگراعلی درجہ کا باراوراعلی درجہ کی شراب ممکن نہ ہو تو‘غالب مارکہ ٹھرّا’اور‘غالب چانڈوخانہ’بھی کام دے جائے گا—

9 غالبؔ نےجیل کی سیر بھی کی تھی۔ لہٰذا کسی ایک جیل خانہ یا اس کی ایک کوٹھری کا نام ‘زندانِ غالب’رکھ دیا جائےاور ہندوستان کی تمام جیلوں میں دودو چارچار نئےقیدی داخل کرکے یوم غالب منایا جائے۔

10 صحرا نوردی اور آوارہ گردی کےغالبؔ اس حد تک دیوانےتھےکہ اسی حسرت میں مرنے کے بعد بھی کفن کےاندر پیرہلتےرہے۔ اس حسرت کو پوراکرنےکی خاطرغالب کےصحت مند اورتوانا اورقوی پرستارسال بھرتککہ جشن کےسال بھرتک منائےجانےکی افواہ ہے— روزانہ آدھی رات کےبعد دس کلومیٹرکی پد یاترا کریں—

11 وہ نہ صرف گھومنے کے شوقین تھے بلکہ ایسی راہوں کو پسند کرتے تھے جو پرخار اور آڑی ٹیڑھی ہوں۔ لہٰذا کسی کچی دھول میں اٹی، اوبڑکھابڑ، نکیلے پتھروں سے بھری سڑک کا نام ‘غالب روڈ’یا ‘کوئے غالب’رکھ دیا جائےاوراس راستےکےدونوں طرف ببول اوردیگرتمام کانٹے داردرخت کثرت سےلگائےجائیں تاکہ ان کےکانٹےسڑک پربکھرےرہیں اورغالبؔ کا جی انہیں دیکھ دیکھ کرخوش ہوتا رہے۔

جی خوش ہوا ہے راہ کو پُرخار دیکھ کر

12 غالب کےبعض اشعارسےاس حقیقت کا انکشاف بھی ہوتا ہے کہ وہ اکثرصحراؤں کی طرف نکل جاتے تھے۔

لہٰذا راجستھان کے ریگستان کو‘صحرائے غالب’ کا نام دیا جاسکتا ہے۔


ایسےوقتی کام تو ان گنت ہوسکتےہیں۔ لیکن سب سےاہم اورابدی کام اورنیکی یہ ہوگی کہ غالبؔ کے اشعارنصاب سےہٹادیےجائیں کہ ان کا سمجھنا بھی مشکل اورسمجھانا بھی— اورغالبؔ نےاپنی زندگی میں کسی کوحتی المکان تکلیف نہیں پہنچائی۔ اب مسلسل ہزاروں لاکھوں متنفسوں کویوں عالم کرب وسکرات میں مبتلادیکھ کراوراپنےکلام کی شہادت کو محسوس کرکےوہ تڑپ جاتے ہیں—

خدارا انہیں برسوں کی اس تڑپ سے نجات دلوائیے کہ یہ جشن ہے—